text,labels
"Iza šuma, iza gora, iza reka, iza mora, žbunja, trava, – opet noćas tebe čeka čudna neka zvezda plava, zvezda prava. Čak i ako ne veruješ, probaj toga da se setiš. Kad zažmuriš i kad zaspiš, ti pokušaj da je čuješ, da odletiš, da je stigneš i uhvatiš i sačuvaš kad se vratiš. Ali pazi: ako nije sasvim plava, sasvim prava, mora lepše da se spava, da se sanja do svitanja, mora dalje da se luta, – tristo puta, petsto puta, mora druga da se nađe… treća… peta… mora u snu da se zađe na kraj sveta i još dalje iza kraja – do beskraja. Mora biti takve zvezde. Šta se čudiš? Pazi samo da je negde ne ispustiš dok se budiš. Pazi samo da se negde ne izgubi, ne povredi. Takva zvezda u životu mnogo znači, mnogo vredi. Ja ti neću reći šta je ova zvezda plava, zvezda sjajna. Kad je nađeš – sam ćeš znati. Sad je tajna. ","Ljubavna poezija"
"Prelepa reko! dok tvoj pramen kristalno čist treperi, ti žarke si lepote znamen – srce neskrito ljupko – smelih draži klupko u starog Alberta kćeri; Kad ona tvom se valu smeši – što trepti kroz odsjaje – tad od svih potoka lepši njen poklonik postaje; jer, kao tvoj val, on sred srca lik čuva njen duboko – i drhti dok se nad njim zrca duše joj željno oko. ","Ljubavna poezija"
"Bez vas bi htio reći vam mnogo, Kraj vas bih htio slušat vas; No vi šuteć gledate strogo, A ja sav zbunjen, gubim glas. I što sad? . . .Riječju neiskusnom Zanijet um vaš nije mi lako … I sve bi to sad smiješno bilo, Kad ne bi bilo tužno tako… ","Ljubavna poezija"
"Za nevine si odviše ti mila. Ljubazna odveć, ljubavi da se latiš! Za pola sveta ti bi sreća bila, al’ sama nikad sreće nećeš znati; Dve sreće nigda nema za čoveka – jesi li vid’la brzu, moćnu reku? Obale cvatu, ali celim tokom dno joj je uvek hladno i duboko! ","Ljubavna poezija"
"Ko zna (ah, niko, niko ništa ne zna. Krhko je znanje!) Možda je pao trak istine u me, A možda su sanje. Još bi nam mogla desiti se ljubav, Desiti – velim, Ali ja ne znam da li da je želim, Ili ne želim. U moru života što vječito kipi, Što vječito hlapi, Stvaraju se opet, sastaju se opet Možda iste kapi – I kad prođe vječnost zvjezdanijem putem, Jedna vječnost pusta, Mogla bi se opet u poljupcu naći Neka ista usta. Možda ćeš se jednom uveče pojavit Prekrasna, u plavom, Ne sluteći da si svoju svjetlost lila Mojom davnom javom, I ja, koji pišem srcem punim tebe Ove čudne rime, Oh, ja neću znati, čežnjo moje biti, Niti tvoje ime! Pa ako i duša u tom trenutku Svoje uho napne, Sigurnim će glasom zaglušiti razum Sve što slutnja šapne; Kod večernjih lampi mi ćemo se kradom Poglédat ko stranci, Bez imalo svijesti koliko nas vežu Neki stari lanci. No vrijeme se kreće, no vrijeme se kreće Ko sunce u krugu, I nosi nam opet ono što je bilo: I radost, i tugu. I sinut će oči, naći će se ruke, A srca se dići – I slijepi za stope bivšega života Njima ćemo ići. Ko zna (ah, niko, niko ništa ne zna. Krhko je znanje!) Možda je pao trak istine u me, A možda su sanje. Još bi nam mogla desiti se ljubav, Desiti – velim, Ali ja ne znam da li da je želim, Ili ne želim. ","Ljubavna poezija"
"Priđi mi bliže, lepotane mladi! što si mi stidljiv! – Ta zar ženske grudi to tvoja ruka prvi put sad gladi? Ti čitav čas u zagrljaju bludi već ležiš – nikako taj strah da svladaš… Teže na grudi, no pred noge padaš? Za tren života tvoga samo molim… Ta šta je, zlato? – Ja te volim, volim!… Oh, što si lep! – Uz prozor s prvim mrakom, dešavalo se, čekah, želja puna, da prođeš ti, i bivalo je tako – da l’ pamtiš to? – Dok posrebrena luna sred oblaka, ko s grešnim anđel sveti, bludeći, k tebi bledim zrakom leti. Ja bejah ponosna što najzad treba na suparnicu da računam s neba. U svetu prezir prema meni vlada, no gde je pravda kad te tako vaga? gde je vrlina, ako je stid pada ne ponižavanje – već samo ljaga? Nevinih žena nigde nema, rode, ne bude samo predmeta il’ zgode. Kad ljube one k sebi nisu stroge: Jedna će jednog, ta – sve, treća – mnoge! Ne pamtim sama roditelje svoje, tuđinka nije gladila po kosi, dani veselja prstima se broje – lepotom svojom čak se ne ponosih; U petnaestoj zla me sudba uze, muškarcu su me prodali – i suze, molbe… al’ više nije bilo spasa. Otada tonem, tonem svakog časa. Drag mi je stid moj! On mi pravo daje da ljubim tebe, i da život tvoj od briga čuvam dok taj zanos traje! Naslađuj se! O, gospodaru moj! Iako može da se desi lako da umrem krhka, kad me stegneš tako, ni smrt od tebe neće da me boli. Mili! Zar je što teško kad se voli! ","Ljubavna poezija"
"Ne, ti sad nisi više ona – koja Osvajaše me nekad; nit‘ ljepota Privlači mene! To je – bol života I izgubljena zalud mladost moja. I kad, ponekad, očaram se tobom, Gledajuć željno u oči ti sjajne, Ja tada vodim razgovore tajne, Ali ne s tobom već sa samim sobom. Sa slikom one drugarice mlade, Čije se crte u tvom liku skriše, S ustima koje ne govore više I sa očima – blijeskom mrtve nade! ","Ljubavna poezija"
"Od naše ljubavi i sreće, Gle, zvijezde su večeras veće; A šum što dopire iz grada, Nije l’ ko pjesma vodopada? O, to je polet u visinu! Srca nam zamiru i ginu. U ljubavi bih s tobom, draga, Nestati htio ja bez traga. ","Ljubavna poezija"
"Mala kavana. Treperenje sunca i stol u kutu za dvoje – Pa ti me ljubiš, zbilja me ljubiš, drago, jedino moje?! Mjeseče, ljubav je u meni rasla, al’ nikom to ne htjedoh reći. Bio sam sam, ispijen od čežnje, a tako blizu sreći. Da l’ mogo sam slutiti ovoga jutra, blijed još od probdite noći, da ću ti šaptati riječi, sanjane u samoći? I da ću tog jutra, što će se vječno u riznici srca da zlati, naić’ na ruku toplu i spremnu da stisak mi dršćući vrati? ","Ljubavna poezija"
"I lije na uglu petrolejska lampa svijetlost crvenkastožutu na debelo blato kraj staroga plota i dvije, tri cigle na putu. I uvijek ista sirotinja uđje u njezinu svjetlost iz mraka, i s licem na kojem su obično brige pređe je u par koraka. A jedne večeri nekoga nema, a morao bi proć; I lampa gori, i gori u magli, i već je noć. I nema ga sutra, ni prekosutra ne, i vele da bolestan leži, i nema ga mjesec, i nema ga dva, i zima je već, i sniježi. A prolaze kao i dosad ljudi, i maj već mirise – a njega nema, i nema, i nema, i nema ga više. I lije na uglu petrolejska lampa svijetlost crvenkastožutu na debelo blato kraj staroga plota i dvije, tri cigle na putu. ","Ljubavna poezija"
"Mama mi kaže: Šašavo moje, šta se to zbiva u tvojoj glavi? U njoj dečaci, kažem, postoje, dečaci smeđi, crni i plavi. Mama mi kaže: Šašavo moje, zar mogu tamo svi da se slože? Ja mami kažem: Kad već postoje, nek tu i stoje – šta se može! Mama mi kaže: pusti priče – zbijeni tako na šta liče? Ja rukom mahnemi uzdahnem: Svi oni liče, svi mnogo liče na nešto lepo kao iz priče. Na sve što čekam. Na sve što hoću. Liče na nemir i na samoću. Mama mi kaže: Šašavo moje, pa oni, znači, ne postoje! Postoje, kažem, kao na javi, dečaci smeđi, crni i plavi. Šta da se radi? mama veli. Ja kažem: ništa, već da se želi da nikad čekanje ne izbledi. Mama me pita: a da l to vredi? A ja se smeškam: videćeš – vredi! ","Ljubavna poezija"
"…tužna vila nije sjena puka“ Tin Tvoje je srce uzrok dana i noći Vreme slično suncu dubokom i prazni Zabranjeni slavuji slavni al bez noći Tvoje je srce uzrok dana i noći Da sve što prođe vrati se po kazni Tužna posestrimo čemera i bune Pelen je jedini lek i gorka nega Srcu još gorčem što se tobom kune Tužna posestrimo čemera i bune Jetkih mudraca s izmišljena brega Tvoje je srce u drugima ti samo pevaš I tvoja ih praznina sve više očarava Oproštena im oporost dosneva Tvoje je srce u drugima dok pevaš O iskri iskrenoj koja ojačava U taštom predelu kome odolevaš ","Misaono - refleksivna poezija"
"S kime sam zanijela, neću vam reći, Ma umrla ovog trena Vi pljujete na pod: gledaj te kurve! A ipak sam čestita žena. S kime se ljubim, neću vam reći. Drag mi je, divan je za me, Nosi li zlatan lanac o vratu Ili samo šešir od slame. Pa ako već mora biti sramote, Ponijet ću sama sve jade. Ja njega znam, on mene zna, A bog nas oboje znade. Mira mi dajte, gospodine suče! Jednako, župniče i vi! Dijete je moje i ostat će moje, Od mojih će ruku da živi! ","Ljubavna poezija"
"Momak ide vragolan, Po gori se širi, Lep je ka’no lepi dan Što kroz goru viri. A sa gore, kraj potoka, Stazica se dala, Jedna moma milooka Tu je rublje prala. Al’ kad smotri vragolana, Povikala seka: “Oj, stazice, oj, tanana, Dones’ ga meneka!” Viknu moma, pa ti brže Za žbun jedan zađe, A momak se čisto trže I čudo da snađe: “Jao mene, i do sada Šetah ja po gore, Ali ne čuh još nikada Da slavuji zbore!” Tako reče momak tuna, Pa s’ mlađan zahuja Da on vidi iza žbuna Tog čudnog slavuja. Al’ i moma iz zasede Poskočila oma – Beži, sele, eto bede – Beži majci doma! Beži moma, manu rublje… Beži l’ domu svome? – Sve u goru beži dublje, A momak za njome. Beži moma, do kolena None joj se bele – Bele none do kolena Momka su zanele: “Ta da imaš krilo lako Da prhneš oblaku, Ne bi mene, čedo, jako Utekla junaku!” Pa se, mlađan, za njom stisnu, Dohvati je sade: “Jao mene!” – ona vrisnu, Pa pod lipu pade. O, da čudna valjuškanja Po zelenoj travi, O, da čudna ljuljuškanja Da t’ podiđu mravi! Laki vetrić osme’nu se, Listak liska dirnu, Beli danak pokrenu se Pa kroz lipu virnu. Lipa brsne grane širi, Šapće danu sjajnu: “Viri, dane sjajni, viri, Ali čuvaj tajnu!” ","Ljubavna poezija"
"“Dođi k nama, mladiću, reci nam po istini: odakle ova ludost u očima tvojima?” “Ne znam kakva sam se vina od divljega maka ponapio pa mi je ludost ova u očima.” “Ah, sram te bilo!” “Pa, neki su mudri, neki glupaci; neki su oprezni, a neki nehajni. Ima očiju koje se smiješe, ima očiju koje plaču – a ludost je ova u mojim očima.” “Mladiću, zašto tako nepomično stojiš u sjeni drveta?” “Noge moje otečaše od bremena mojega srca, pa nepomičan u sjeni stojim.” “Ah, sram te bilo!” “Pa, neki stupaju svojim putem, neki su slobodni, neki okovani – a noge moje otečaše od bremena mojega srca.” ","Ljubavna poezija"
"O, nestašna i draga djevojko, Kaži meni, što sam ti skrivio Da me stavljaš na muke goleme, Da zadanu riječ svoju kršiš? Sinoć si mi prijazno stiskala Ruke, milo šaputala riječi: Da, doći ću, sigurno ću doći, Predjutro, u tvoju sobu, dragi. Pritvorena ostadoše vrata, Kada dobro preispitah šarke, Sav radostan što nisu škripale. Kakva li je noć čekanja prošla! Bdijah brojeć svaku četvrt sata; Ako i zaspah na koji trenutak Srce osta budno bez prestanka, Budilo me iz lakog drijemeža. Kako tada blagoslivah tmine Koje tako mirno sve zastiru. Veselih se sveopćoj tišini. U tišini slušah, prisluškujuć, Neće li se koji glas pokrenut. «Da su njene misli kao moje, Da osjeća kao što ja ćutim, Ne bi ona do jutra čekala, Već bi došla ovoga trenutka.» Ako mačka skoči na tavanu, Ako miš u uglu zašušketa, Makne li se bilo što u kući, Ponadam se da tvoj korak čujem, Uvijek mislim da tvoj stupaj čujem . ležao sam tako dugo, dugo, Pa već i dan zače da se rudi, Stade žamor na četiri strane. «Jesu l’ njena vrata? Da su moja!» Podnimljen, u krevetu svom sjedim, Gledam vrata poluosvijetljena, Neće li se ipak pomaknuti. Oba krila stoje pritvorena, Mirno vise na tihim šarkama. A dan posta svjetliji i veći. Čuh već škripu vrata susjedovih Koji žuri zaslužit nadnicu; Čuh uskoro zatim štropot kola. Već se i vrata grada otvoriše: Raste metež nemirnoga sajma. U kući je odlaz i dolazak Uza stube i niz njih, katkada Škrinu vrata, koraci zatutnje; A ja kao od lijepog života Još ne mogu rastat se od nade. Najzad, kada omrznulo sunce Obasja mi prozore, zidove, Skočih i požurih prema vrtu Da svoj topli dah, prepun čeznuća, Pomiješam sa svježim zrakom jutra, Da u vrtu možda sretnem tebe. Ali tebe nema u sjenici, Ni u starom drvoredu lipa. ","Ljubavna poezija"
"Nećemo više tako kasno Lutat u noćni sat, Premda će grud još ljubit strasno I mjesec jednak sjat, Jer korice mač troši jak, A duša troši grudi, Predah i srcu treba čak, I ljubav odmor žudi. Noć je za ljubav doba strasno, Al’ brzo dan stić’ zna, nećemo više tako kasno Dok blistav mjesec sja. ","Ljubavna poezija"
"Žao mi je vas, o vi jadne zvezde, Što tako divno i jasno sijate, Nevoljenome svetleći brodaru, Bez nagrade od boga a i ljudi, Ne znate, bedne, šta reč ljubav znači, Niti ste za njen osećaj saznale! Bez prekida vas vode večni sati Nebesima povorke vaše sjajne. O, kakve li ste prevalile pute, Dok srećan bejah u naručju drage, Ne misleći na vas ni na vedru noć! ","Ljubavna poezija"
"Mislim na tebe kad se od sunca zapali pučina sva, Mislim na tebe kad mesec ustreptali kladencem tka. Vidim te kad na putu dalekom spazim uzvitlan prah, sred noći, kad čoveka na uskoj stazi obuzme strah. Čujem te kad se sve more uskoleba uz mukli huk. Slušam u lugu kad ispod celog neba zavlada muk. Ti si uz mene,bliskošću svojom rasplinu daljinu svu! Zalazi sunce,skoro će zvezde da sinu. O, da si tu ! ","Ljubavna poezija"
"Vi venete, slatke ruže, ne nosi vas draga sad, vaj, cvetajte nesrećniku kome dušu lomi jad. Ja se setan sećam dana kad sam bio sasvim tvoj, i rad prvih pupoljaka zorom hito u vrt svoj, I pred tvoje noge baco puno cveća, čitav žbun, a pred tvojim ljupkim licem osećo se nade pun. Vi venete, slatke ruže, ne nosi vas draga sad, vaj, cvetajte nesrećniku kome dušu lomi jad. ","Ljubavna poezija"
"Na konja! srce burno reče; poleteh skoro isti tren. Ljuljuškaše već zemlju veče, gorom se plela noćna sen; ramena hrasta-ispolina već zaogrnu maglen skut, iz žbunja gledaše me tmina stotinom očiju uz put. Mesec se mutni tužno njih’o zasevši na oblačka hum, mahaše vetar krilom tiho, stravičan slušah njegov šum; noć čudovišta bezbroj stvori, al’ bodra radost svlada strah: o, kakvom vatrom krv mi gori! U srcu kakav oganj plah! Spazih te i tvoj pogled mio ozari svaki damar moj; svim srcem svojim tvoj sam bio, svakim sam dahom bio tvoj. Prolećni rumen ćuv je lako obavijao tebe svu, pa nežnost za me – Bože! Kako, čime zaslužih sreću tu? Al’, avaj! mlado sunce sinu, rastanak srce steže tad: u poljupcu ti pih milinu, u oku tvome čitah jad! Ja podjoh; vlažan, bolom skoljen, pratio me pogled tvoj: pa ipak, sreće biti voljen, sreće voleti, Bože moj! ","Ljubavna poezija"
"Sva čežnja, milošta, moj glas, čim si preda mnom, Remeti ćutanje u noćnom času tamnom. Kraj moje postelje, pri neveseloj sveći, Promiču stihovi sliveni, žuboreći- Bujice ljubavi što, pune tebe, huje. Blistavi pogled tvoj s osmehom znanim tu je, Za mene sija on. I čujem sad, u tmini: -Moj mili – tvoja sam – da, tvoja sam, jedini. ","Ljubavna poezija"
"Za ženu priznajem samo kurvu Poštene nek se ne naljute, Jer zbog njih izgubih svu radost svoju, Zbog njih izgubih svoje pute. Kurva mi dade sve što joj tražih Sve slasti jedne žene I nikad ne pokuša da mi ukrade Ni delić uspomene Uvek je volela da me nađe Okružena čašama vina I nikad ne pokuša da se snađe Da bi sa mnom dobila sina Za ženu priznajem samo kurvu, poštene neka se ne naljute… ","Ljubavna poezija"
"Kakva noć! Ne mogu ništa. Ne spava mi se. Nebo mesec guši. Pa, zar ja čuvam išta od potrošene mladosti u duši. Drugarice godina koje već hlad znače, ne zovi na igru ljubavi u seni. Bolje neka svetlost mesečeva plače i na uzglavlje struji prema meni. Neka izražene crte kiti i uobličava kad se seti. Jer, nećeš moći odljubiti ko što nisi znala zavoleti. Ne može se voleti toliko puta. Zato si mi tuđa ko i mnoge. Uzalud nas menjaju lipe s puta i u smetove polažu noge. Ti znaš kao i ja da u odlasku mesečine na tim lipama ne izbija cvet već samo sneg i inje. Odljubili smo se i ne guši mene ništa – al’ tebe čupa. I svejedno nam sad u duši kad igra ljubavi nije skupa. Al’ ipak mazi, grli, peva. Lukav i strasan poljubac voli. Neka u srcu mom uvek sneva ta koja zauvek voli. ","Ljubavna poezija"
"Reci mi, je li sve to istina, dragane, reci mi je li sve to istina? Kad ove oči sipaju munje, tamni oblaci u grudima tvojim odgovaraju burom. Je li istina da su moje usne slatke kao razvijeni pupoljak prve ljubavi? Oklijevaju li uspomene minulih majskih noći u mojim udovima? Treperi li zemlja, kao harfa u pjesmama, kad je moja stopala dodirnu? Je li istina kako iz očiju noći kaplje rosa kada se pokažem i da se zora veseli kada obavije moje tijelo? Je li istina, je li istina kako je tvoja tvoja ljubav lutala kroz vjekove i svjetove tražeći baš mene? I kad si me našao, kako je tvoja duga čežnja našla svoje krajnje spokojstvo u mom nježnom govoru, toplom zagrljaju, u mojim očima i usnama, u mojoj bujnoj kosi? Je li istina da je tajna beskonačnosti ispisana na mom malom i dragom čelu? Reci mi, dragane, je li sve to istina? ","Ljubavna poezija"
"Patio sam više nego iko dok se nisam na nevolje sviko patio sam nije bilo lako onda sam se sredio nekako. Možete li zamisliti mene kako patim zbog obične žene kako trčim i nosim joj cveće kako molim a ona me neće Uzeo sam koliko je dala poljubio i rekao hvala Opet vidim crno mi se piše jer sad patim što ne patim više. ","Ljubavna poezija"
"Neću više da se igram toga Nešto mi je drugo na pameti Čini nešto od života svoga Budi jača pa mi se osveti Dosjeti se svake moje mane Svega žto si nekad znala kleti Naljuti se kad pomisliš na me Budi jača pa mi se osveti Zaboravi da te volim žarom Od koga se može umrijeti Obraduj me samo jednim darom Budi jača pa mi se osveti ","Ljubavna poezija"
"Ona ide u svetlu lepote Ko noć blaga u zvezdanom sjaju. Sve što ima u svetu krasote: Svetlog, tamnog – njene oči daju Sve nežnosti, i divote s njima, Što dan blistav ne može da ima. Ni zrak manje, ni ti više sama Sen u valu crnih joj vitica Il u skladu loknica, il prama Što se spušta preko njenog lica, Preko čela, gde čedne, spokojne Misli – svoga mesta su dostojne Na tom licu koje ozarava Srećni osmeh večite vedrine; Gde dobrotom svakog očarava Mirni odsjaj večite vrline, Na tome se divnom licu čita Ljubav – mirna, nevina i večita. ","Ljubavna poezija"
"Kad jutros, jedva krijući zlobu i u klopku me navodeći, Demon u moju uđe sobu, upita: “Da li mi možeš reći šta je od sviju lepih stvari kojim je oko zasenjeno, od crnih il’ rumenih čari što čine ljupko telo njeno, najslađe?“ – Ali duša reče Gnusniku: “Svaki deo greje isto, iz svakog melem teče i podjednako drago sve je.“ Ne znam kad me očarava, šta posebno me tu privlači. Ona me kao noć stišava I kao Osvit na me zrači; i saglasje je preveliko što njenim lepim telom vlada da obujmiti može iko sve sastojke tog divnog sklada. Preobražaj me tajni pleni, sva čula se u jedno sliše! Muzika struji dahom njenim, kao što njezin glas miriše! ","Ljubavna poezija"
"Bezbrižno i milo dete! Podigni vitice svoje! Kako si čupava strašno! Ah, tvoje usnice rujne, I strasno vatreno oko, i grudi sveže i bujne Vesele oko moje. Dodaj mi zlatni pehar! Iz očiju tvojih lane, Ja čitah strašnu povest, koje se mnogi još seća: Kad Bahus podiže vojsku na plodne indijske strane, Na zemlje mirisnog cveća, U vihorima strasti, sa divljom, pomamnom vikom, Skakaše bezumna vojska od ljudi, žena i zveri. I drevne indijske gore oglašavahu krikom Istoka bujne kćeri. Ciganče, tako mi Baha! I ja sam međ` njima bio! No ti mi objasni sada: šta činim ovo, i gdi sam? Ja vidim da sam pijan, iako – zašto bih krio? – Dirnuo pehar nisam. ","Ljubavna poezija"
"Kada smo razdvojeni tišinom i suzama, polovičnost nas pleni kroz godine, uzama: bledi tvoj obraz nag, poljubac tvoj je hladan; i to je veran znak mog svakodnevnog jada. Rosa jutra na mojim obrvama već sanja – upozorenjem boji sva moja osećanja. Zaveti ne postoje, a sav sjaj tvoj je plam: svud čujem ime tvoje i delim sav tvoj sram. Tvoje ime i pre se u uvu mome sklupča; k’o pretnja me protrese – zašto si tako ljupka? Tvoj znanci ne slute šta sve o tebi znam: ka tebi dugim putem dublje koračah sam. U tajni smo se sreli – u ćutnji i u seti, da l’ tvoje srce želi tog duha da se seti? Sretnem li te u ovim godinama od lutanja, kako da te oslovim? Suzama, zidom ćutanja. ","Ljubavna poezija"
"Kad rastasmo se tada uz muk i suza breme, a bol nam srca savlada, na vrlo dugo vreme, bled, hladan, obraz ti posta, ko led sam celov tvoj; a meni tek tuga osta kroz ceo život moj. Tog jutra rosu ledenu sred svog osetih čela ko hladnu strepnju jednu što obuze me cela. Ti skrši zavete svoje; sad mnogom pripadaš, znam; kad ime spomenu tvoje i mene samog je sram. O tebi priča svud bruji, za me posmrtno zvono; kroz srce jeza mi struji: što te ljubljaše oni? Ti nikome od tih ljudi ne beše tako znana; bol osta sred mojih grudi i večno živa rana. Mi sastasmo se tajno; sad tajno pamtim, smerno, što srce ti nehajno već presta biti verno. A sretnem li te kada kroz mnoga leta duga, moj pozdrav biće tada sav pusta, nema, tuga. ","Ljubavna poezija"
"Zbogom, zaboravi, ljutnju ostavi. A pisma spali, kao most. Nek se prekali tvoj put, da bude prav i prost. Kroz magle da se za tebe krase zvezdane šatre, i nade puke zgrejati ruke kraj tvoje vatre. Nek biju maćave, snegovi, kiše nek besni oganj što prene, da ti je u budućem sreće više nego kod mene. Nek bude ti jak i divan boj grudi što grme i slute. Srećan sam zbog onih što se na put tvoj, možda, upute. ","Ljubavna poezija"
"Nikada ne kažeš reč koju bi trebalo. Da te ne bih ocenio, izmičeš mi na hiljadu strana. Da te ne bih pomešao s mnogima, stojiš odvojeno. Poznajem, poznajem lukavstvo tvoje… nikada ne ideš putem kojim bi trebalo. Tvoj prohtev veći je od prohteva drugih, zato ćutiš. Pritvornom ravnodušnošću ne haješ za moje darove. Poznajem, poznajem lukavstvo tvoje… nikada ne uzimaš što bi trebalo. ","Ljubavna poezija"
"O ljubavi su pričali mnogo oko stola čajnog. Gospoda s gledišta estetskoga, a dame s osećajnog. Ljubav platonska nek je, mršav savetnik reče tako. Žena mu se ironično smeška al’ ipak uzdiše lako. Kanonik bobonji: Odveć gruba ljubav po zdravlje je štetna. Kako to valja shvatiti? – šapće frajlica maloletna. Grofica setno govori: Ljubav proždire, strast je ona! Pa ljubazno nudi šoljom čaja gospodina barona. Za stolom još jedno beše mestašce, al’ tebe tu nije bilo. Ti bi o ljubavi znala, draga, da pričaš divno i milo. ","Ljubavna poezija"
"Otrovane su mi pesme. Da l’ drukčije može biti? U moj život, kad je cvao, Počela si otrov liti. Otrovane su mi pesme. Da l’ drukčije može biti? Srce mi je puno zmija. A uz to si u njem i ti. ","Ljubavna poezija"
"Trepere žute krošnje I lišće pada na tle; Sve što je ljupko i drago Prolazi, vene, mre. Svrh krošnji gaja svetluca Zrak sučev bolan, žut; To leto na odlasku Ljubi ga poslednji put. A meni tada dođe Da plačem u sav glas; Ta slika snova me seća Na našeg rastanka čas. Rastah se s tobom a znadoh Da ti se bliži kraj; Beh leto na odlasku, Ti beše bolni gaj. ","Ljubavna poezija"
"Jedna se odroni zvezda sa svoje visine jasne! Ono je ljubavi zvezda Što tamo pada i gasne. Sa jabukova stabla padaju hrpe cveta, Vetri stižu i tim se Igraju, vesela leta. Labud ribnjakom kruži I peva, i pesma zvoni Sve tiše, i pevac beli, U grob vodeni roni. Sve je nemo i mračno! Cvet je razduvan ceo, Zgasla je zvezda i s pesmom Poton’o labud beo. ","Ljubavna poezija"
"Danas, draga, reci meni: nisi l’ možda lik iz snova što ga sparnih letnjih dana rodi mašta pesnikova? Ali ne, ustašca takva, takvu čar što okom gori, tako milo, slatko čedo – pesnik ne zna to da stvori. Baziliske i vampire, gadne akrepe i guje, takve nemani iz bajke žar pesnikov oblikuje. Ali tebe, podlost tvoju, lik što milim sjajem gori, i taj lažljiv pogled smerni – pesnik ne zna to da stvori. ","Ljubavna poezija"
"Baš prekrasan je bio maj I sva je narav cvala, Kad u mome je srcu I ljubav prolistala. Baš prekrasan je bio maj, Sve ptičice kad poju. Tad priznao sam njoj Svu čežnju, žudnju svoju. ","Ljubavna poezija"
"U po noći preveseljke, sa netrenke gerevenke, zagrejan se digoh doma. Na ulici nema sveta, samo što po snegu šeta jedna moma. Odelo je snežno, belo, na brežne joj palo grudi, sneg od jeda čisto studi; uzalud mu Mesečina svetlo čelo živo ljubi, on škripuće beli zubi, gledajući kako strukom, kako belom, mekom rukom, kako malom, lakom nogom, a kamo li licem, okom, ta ponoćna divna java1 Mesečinu nadasjava. Kad sne, škripi zubma belim, a da šta ću ja da velim, u po noći preveseljke, sa netrenke terevenke? „Gospođice, dobro veče!“ Želja moja curi reče: „Na toj zimi, lele meni, Tako lako odeveni! Evo moje šube crne da vas malo zaogrne!“ — Dotaknuh se, zagrlih je, ma’nito mi srce bije, u žestini i zanosu već osećam bujnu kosu što se po mom licu prosu, mirisi mi obasuše svak’ zadisak2 željne duše. Zagrli me, dah mi stesni; al’ očiju pogled njez’ni’ nagon uzda, zanos trezni; iz njega mi mis’o sine: „Majko!“ — „Sine!“ odzovu se usta njena, a iz belih, iz ramena ponikoše bela krila: to je bila — moja vila. — Lepirica kao bela kad bi sobom cvet ponela da ga visa spase velja od zemljina, od uvelja3: tako vila pone mene u prostore vaseljenje; te nebeskom lik4 lepiru leti s cvetom po svemiru, po sve širu, po sve etiru. * * * Iza sna se teškog prenu’. Mrak je. Gde sam? — Al’ na tremu muklim tutnjom odgovara šetalica gluhog doba, navila je kivna zloba, te se nikad ne odmara: koračanje mog stražara. Al’ me ljuto boli glava — posle onih svetlih snova, onih divnih vitezova, onih slika, onih slava — ova java! Nemojte me pitat’ sade, da vam pričam stare jade, stare jade, nove nade, što ih naša zvezda znade; već pođite do javora, pobratima onog bora, što ga stuži i sasuši neiskazom veljih muka Kosovkina bela ruka, te je njemu ruka mala grdne jade zaveštala; a kad guslar po njim gudi, iz javora jade budi, iz tamnice jadi lete da se braća jada sete, da se sete, da ih svete! — Ja vam ne znam reći više, da što knjiga ova piše, dok ne prođe ova java, što mi sada dodijava, te se mojih snova setim, il’ dok opet — ne poletim. ","Ljubavna poezija"
"Mirišem cveće snega, ja sočim trave mlade i ne ištem zrelih kiša materinje sise. Ja bitke zmija i lignji gledam: ljubav rade: iz mečke ris izvlači teških žena obrise. Ja — golobrado mleko, ja — gibak, ja — šilježe, usta su mi slatka kada me dan iz sna baci među sene i njenim nogama skoči sa sveže postelje vičući: — Lišću je dobro, zemljaci! Gube se u prangumi neba zadriglog stabla. Koren je srca — sunčan; drugi je razlog tugi. Ja sam bikovski vrat, ja — iz njeg sevnula sablja, do balčaka zariven u sve boje dugi. Čekam, ja — uzidan, ja — nagli, ja — rekalija, u jarmu svog temelja podmetnut planinama. Izvučem li vrat užasni svetu iz kapija, oblak mi nije avlija, gde ti sediš pod jabukom. Često, vrlo sama. ","Misaono - refleksivna poezija"
"S čežnjom ti priđoh da ponizan te molim, al` zanosu mom smejala si se i moja ljubav za tebe samo igra beše. Sad umorna i zasićena, dok tužne gledaju me tvoje oči pune strepnje, onu ljubav kojom davno goreo sam, ti bi htela. Avaj, od nje davno pepeo posta, zaiskriti neće, ona jednom tvoja beše, sad je pusti da počiva sama. ","Ljubavna poezija"
"Opraštamo se, opraštamo se i strašno dugim nogama odlazimo u svet. Ti u svoju mladost onuda iza fabrika, iza pristaništa i mosta, niz raskršća koja se razilaze kao posvađani ljudi. Ja u svoju mladost onuda uz prugu, gde trava ima ukus vode, peska i sunca. Nikad više nećemo sedeti u istoj klupi ni jedno od drugog prepisivati zadatke, ni deliti užinu na odmoru. Nikada se više neću smejati tvojim olinjalim lutkama ni ti mom neukroćenom žvrku na temenu za koji su me večito čupkali oni što sede iza nas. Nije ovo više završena samo jedna školska godina. Kažu: gotovo je detinjstvo. Jedno veliko detinjstvo danas je gotovo. Kažu, i svi su zajedno radosni i kotrljaju se niz stepenice kao šaka prosutih klikera, i svi su smešni od zadovoljstva kao plastelinske figure, i svi su šareni i čudni kao grad za vreme velikih praznika. Samo ja znam: nikada više, nikada više, nećemo se uhvatiti za ruke ni hodati od ugla do ugla i pokušavati uzalud da se setimo dok ćutimo nečega vrlo važnog, nečega toliko ogromno važnog čega se razdvojeni nikada više nećemo moći setiti. ","Ljubavna poezija"
"Tamo gde zima i leto, proleće i jesen vlada, Gde čovek živi u borbi sa ljudima i samim sobom, Gde bezazlena nevinost večito pati i strada, Vetar potresa ogolele grane nad tvojim grobom. Tamo gde ti je kolevku mati dala na svom nedru, Gde se osmeh i suza ukrstili nad tvojom glavom, Gde ti je lepota smelo krasila devičnost vedru, Ležiš u daskama, pokrivena busenjem i travom. Tamo gde te mladost uvi tkaninom ljubavnih boja, Gde si uvek koračala ponosna, gorda i laka, Gde si verovala i gde se podigla propast tvoja, Ostavila je trag na groblju humka i tvoja raka. Tamo gde ti je s iluzija budućnost, sreća sjala, Gde si zanosno gledala snove što ih nada plela, Gde ničeg ne nađe sem bol i sećanje da si pala, Tamo si ponova došla, jer si tu i mreti htela. Znam da tada ni nebo ni čovek zaplakao nije, Znam da si najzad našla humanost i vrata bolnice, Znam da zemlja sačuva vlagu, njom da te mirno pije, Znam da ti svet i Bog sve uzeše, divna bludnice. ","Ljubavna poezija"
"Ne pevaj, draga, kada si sa mnom, Gruzinske pesme, pune tuge: U sećanju mi bude tamnom Daleki žal i dane druge. Kad razliju se u tišini Te pesme lude, zanesene, Ja vidim stepu, mesečinu I lik daleke jedne žene. Otkada ugledah te, draga, Njen lik u mom srcu gasne, Al’ nova oživi ga snaga, Kad začujem te pesme strasne. Ne pevaj, draga, kada si sa mnom, Gruzinske pesme pune tuge, U sećanju mi bude tamnom Daleki žal i dane druge. ","Ljubavna poezija"
"Kad bi se utapala, ja bih te spasio, umoto u deku, sipo vrućeg čaja. Kad bih bio šerif, tebe bih uhapsio, držo te u ćeliji, pod ključem, do kraja. Kad bi bila ptica, zvučnike stišo bih da šute i celu noć slušo tvoj visoki ćurlik. Kad bih bio oficir, ti bi u regrute, i, tvrdim ti, bila bi dobar vojnik. Da si Kineskinja, tvoj bih jezik naučio, palio tamjan, oblačio se smešno skroz. Da si ogledalo, u ženski toalet bih odleteo, dao ti svoj crven karmin, napudro ti nos. Da voliš vulkane, ja bih lava bio, u erupciji skrivenoj koja ne prestaje. A da si mi žena, ja bih te voleo, jer Crkva razvod nikad ne priznaje. ","Ljubavna poezija"
"Kad Čovjek, istjeran iz Raja, Za časak zasta pokraj vrata, Svaki ga prizor bivšeg sjaja Nagna klet’ kob što mu je data. Al’ iduć kroz daleke kraje, Nauči snosit grijeh svoj prijek; Tad drugo vrijeme ču mu vaje, U radu svome nađe lijek. Tako će, gospo, sa mnom biti, Ne smijem vidjet čar vaš, jao: Dok krzman, uz vas, neću kriti, Uzdišem zbog sveg’ što sam znao. Mudriji bit će bijeg moj taj Od napasti što vreba samo; Ne mogu gledat u svoj raj Bez želje da ne živim tamo. ","Ljubavna poezija"
"Da, mi nećemo lutati više u kasnoj noći ti i ja, i zalud srce ljubavlju diše i mjesečina još uvijek sja. Jer duša kreće već iz grudi uz mač što hrli sad u boj; za predahom mi srce žudi, i ljubav traži kraj već svoj. I zalud noć sva voljenjem diše i zalud njoj će uskoro kraj, nas dvoje neće lutati više uz mjesečine blistav sjaj. ","Ljubavna poezija"
"Malo onaj poznaje ženske grudi Ko s uzdahom želi steći ljubav njenu; Zar mari ta za srce koje za njom žudi? Obaspi je hvalom – idola za svaku zenu; Ali ne ponizno, jer će u tom trenu Prezreti trud, čak i tvog stiha čar; Ako si spretan, nežnost skrij; za ženu Drskost još uvek najbolja je stvar: Ljuti je pa je teši – osetićeš njen žar. ","Ljubavna poezija"
"Opet vodi me navika U kraj ljubavi i poluostrva večnih, Radionica raj i arkadiju fabrika, Raj od brodova rečnih, I ja ponovo prošaptah: Tu sam opet kraj detinjih lara, I projurih ja po Maloj Ohti kroz hiljadu ara. Ispred — odsjaj na reci, Što se širi pod kamenougljenom maglom, Iza — tramvaj u jeci, Što probruja na mostu još jakom, A iz plota od opeka Najednom sinu sumorna, hladna. Dobar dan, mi se sretosmo, mladosti jadna. Džez iz predgrađa javlja se nama, Čuješ gde trube predgrađa, Zlatni diksilend slama, Sa kačketima crnim, bez nedaća, Niti duša, nit telo — Neka sena mi natkrili gramofon, Nalik haljini tvojoj što uvis je podiže saksofon S jarkocrvenom maramom, Ogrtačem, ti još si tu, gospo, Icpred ulaza paradnog, Pored godina prošlih, na mostu, A u rukama ti nedopijena još limunada, Dok se čuje pozadi sirena iz mog kombinata. Dobar dan. E, i to mi je susret. Bestelesna si bez mere! Novi suton baš pored nas, uzgred, Platna plamena tera. Kako si jadna! A prolete zalud Ovoliki broj leta. Dobar dan, moja mladosti. Bože moj, ala si lepa! Preko ledenih staza Jure nečujno hrtovi vatreni, Iznad crvenog jaza Pisak voza se pronosi pakleni, A na ulicu pustu, Dok se gubi sred šumske magline, Taksi izleće, jasike gledaju neba visine. Ovo naša je zima. Mrtvim očima gleda nas moderni fenjer, Tu na hiljade ima Kuća s blešteće zlim osvetljenjem. Ja svoj podižem krik Da u kuće ne udari snažan: Ovo naša je zima, i ništa je ne vrati nazad. Zar do smrti… Te nema, Nju ne nađosmo, pa je i nemamo. Još od našeg rođenja Svakog dana mi nekuda krenemo, Ko da neko u dalekoj Novogradnji najdivnije svira. Mi se rastajemo. Samo smrt nas jedanput još zbira. Dakle, rastanka nema. Veličanstveni susret nas veže. Kad tu, neko u mraku ramena Naša hvata i steže, Obavijeni tamom, Obavijeni tamom i mirom, odnekud Svi smo došli da gledamo hladnu i blistavu reku. Punim dišemo plućima, Jer mi, kao zelenilo, U životima tuđina Od nas stvaramo zrake i senilo, Ili više od toga — Pošto sigurno gubimo sjaj, Sve dok bežimo zauvek, mi smo i smrt, al’ i raj. Evo opet gde prolazim U tom presvetlom raju — od stanice levo, Ispred mene odlazi, Sebe rukama prekriva, moderna Eva, Jarkocrveni Adam Izdaleka se vidi pod lukom, Nevski vetar na harfama izvodi muziku s tugom. Kako život je bučan Crno-belog raja novogradnje. Ali zmaj dok se klupča, Nebo ćuti, herojčić bez patnje, Kraj fontane svetluca, Ko zanemela, ledena gora, Veju jutarnji snegovi, jure bez prestanka kola. Zar to ja, kao niko, Lampionima trima obasjan, Usred tame toliko Po iverku sam trčao vazdan, Dok se sijanje neba Pokraj krana rumenilo? Zar ne bejah to ja? Tu se zauvek nešto promenilo. Neko novi sad caruje, Bez imena, svemoguć, predivan, Moju zemlju ozaruje Tamnoplavi sjaj, koji se preliva, A u očima vatrenih atova Lampioni trepere — lik cveta, Neko prolazi večno kraj domova belih, van sveta. Dakle, rastanka nema. Znači, zalud se oproštaj traži Od tih pokojnih sena, Jer za zimu „nazad“ ne važi. Samo jedno još ostaje: Da po zemlji bez straha se hodi. Zakašnjenja tu nema. Jer preticanja su u modi. To, kud odlazi svak, Da l’ je mesto iz raja il’ had, Ili naprosto mrak, Ili tmina, to ko će da zna, Zemljo moja, ti voljena, Stalni predmet veličanja pesmom Da li ljubav je? Ne, ona naziva nema slovesnog. Ovo život je večni: Most upadljiv, pričanja, koja ne uviru, Prepliv šlepova rečnih, Oživljavanje ljubavi, prošlost na umoru, Svetla velikih brodova I sjaj izloga, škripe tramvaja daleke, Uz široke tvoje pantalone talasanje reke. Evo čestitam sebi I na tebi, i ranom pronalasku, Evo čestitam sebi Na zloj sudbini, sreći na zalasku, Ovoj večitoj reci, Punom jasika svodu, Na gubicima usred redova u nemuštom dobu. Ne ko žitelj tih mesta, Ne ko mrtvac, već sudija vičan, Sasvim sam, ti ne presta Da o sebi za njima još pričaš: Ne prepoznah ja nikog, Sve pobrkah, pretumbah u sećanju sliku, Hvala Bogu, sad zima je. Znači, ne vratih se nikud. Hvala Bogu, što stranac sam. Ne okrivljujem ovde ja nikog. Ne prepoznajem ništa. Ja obilazim, žurim ko niko. Kako dobro je meni Što se ni sa kim nisam ja rastao. Hvala Bogu što bez svoje zemlje na zemlji sam rastao. Evo čestitam sebi! Ma koliko da živim ja — bez nadoknade. Ma koliko da živim, Ma koliko da dam za čašu limunade. Ma koliko da vraćam se — kao pred dom, Ma koliko da dam ja za tugu zbog odžaka, šetnji sa psom. ","Misaono - refleksivna poezija"
"Noć ova, opčinjena belinom kože. Od drhtave rezede što grebe žaluzinom do rezbarne trepetne zvezde noć, svakom porom uzvrvela kao insekt naleće, tavna, na lampu, čija je izbočina vrela, iako je isključena davno. Spavaj. Sa svih dvadeset pet sveća plen sanje- kao njene obrte, smogla da ne razgoniš zrake, što već su prelomljeni o tvoje crte- ti prigušeno svetliš iznutra, dok ja, usnom ti taknuv rame, kao da knjigu pri tvom svetlu do jutra čitam i šapatom sričem – sezame ","Ljubavna poezija"
"Trgnuo sam se danas dvaput iz sna i prišao prozoru, gde su ulične lampe polovinu rečenice, koja je pala u snu, sa tačkicom, tačkicom, tačkicom produžavale, kako ne bi ostavile ni jednu iskru utehe. Sanjao sam o tebi, bila si trudna. Čudno, iako već odavno ne živimo zajedno, stajao sam ipak svestan krivice, a moje ruke, koje su se radosno ka okruglom stomaku protezale, pecale su u stvarnosti za košuljom tražeći svetlo. Kad sam prišao prozoru, znao sam tačno: ostavljam te tamo samu, u snu, u tom mraku, gde strpljivo boraviš, dok ne dođem, mene ne okrivljuješ zbog namernog prekida. Jer što se svetlošću razbija, sve to odlazi dalje u mrak. Tamo smo čovek i žena, ona životinja sa dve kičme, blažena, tako da deca samo kao izgovor za našu golotinju služe. U nekakvoj budućoj noći, dolaziš opet meni: mršava, jadna. Tu ću sina, kćerku videti, koji su bez imena, i ne sklanjam ruke i ne hvatam svetlost, ko bi mi ovaj put dao pravo, vas dvoje same da ostavim tamo u carstvu hladovine, bez reći ispred nasipa dana, koji se ipak presuđuju po stvarnosti koja me nalazi budnog, nedostižnog. ","Ljubavna poezija"
"Mi smo se suviše sretali na raskršćima neznanim Mada smo različitim putevima koračali Tinjalo nebo večernje u šiprazima zvezdanim I uvek oblaci ždralova sa prolećem se vraćali. Mi smo se suviše sretali a reči rekli nismo I u leta kovrdžava sa preplanulim licima Pod kapom zelenih dudova za časak zastali smo Pa onda prošli, odlutali svako za svojim vidicima. U novembru su oblaci kao buktinje rudeli I vetar kišama umio sivo popodne ogolelo A putevi se dužili i raskršća su žudela Za nešto kratko u susretu što se toliko volelo. U zime snežne, pobelele ko tvoji isprani dlanovi Dugo si, dugo čekala pod jablanom, na smetu I vrat mi goli uvila maramom svojom lanenom Da sivookom putniku ne bude zima u svetu. Pa ipak, ti su susreti tek kratka radovanja Jer znam: na nekom raskršću neću te videti više Pružićeš nekome dlanove, prestaće putovanja I pod krov neki svratićeš da se skloniš od kiše. Spustiću tvoju maramu usput kraj putokaza I sa vetrom – drugarom otići nabranih veđa Jer meni život prestaje ako siđem sa staza I pred nečijim vratima skinem torbu sa leđa. ","Ljubavna poezija"
"Hiljade i hiljade godina Ne bi bilo dovoljno Da se opiše Kratki sekund večnosti U kome si me ti poljubila U kome sam te ja poljubio Jednoga zimskog praskozorja U Parku Monsuri u Parizu U Parizu Na Zemlji Na Zemlji koja je zvezda. ","Ljubavna poezija"
"Draga i ja na zabavu neku. sa oblaka gde nam ljubav bila, Krenuli smo, padala joj svila, hod i osmeh u muziku meku. Ostavismo budućnost daleku, dan večnosti, pokrajinu vila, Mesta kondor gde razvija krila, da bi stigli na igranku neku. Uđosmo u dvoranu žurno. S naših lica još se nebo sija. Nismo znali za život i zvona. Dočeka nas smeh kostura burno, vetar greha, miris zemlje, i ja digoh glavu, lice pokri ona. ","Ljubavna poezija"
"Sve si mi bila, ljubavi, Sve što mi duše ište Moj zeleni otok, ljubavi, I česma, i svetište; Svud vijenci voća, cvjetne hvoje, I sve što bješe moje. Prelijepi snu, ne trajes više! O, zvijezde nade, što ste sjale, Sad oblaci vas sakriše! Glas Budućeg mi viče: “Dalje!” Ali moj duh se, lebdeć, njiše Nad tamnim morem prosle sreće Užasnut, nijem, sve tiše. Jer jao! Jao, u meni života svjetlo trne. “Nikad već – nikad za te” (kao da valove crne slušam što šapuću kleti) “Spaljeno stablo ne cvate, Orao ranjen ne leti.” Svi sati su mi poput zore, A noć ko sanja čista, Gdje tvoje tamne oči gore, I gdje ti korak blista: U kojem plešu sad se vije, Kraj kojih voda Italije? Prokleto bilo ono doba: Od ljubavi su odveli te. Za tuđi ležaj tad su zloba I crni zločin oteli te, Od naših magla i od mene, Gdje srebro tušnih vrba vene. ","Ljubavna poezija"
"Svu večer na pustom bregu neko stoji. Pusti me, majko, da vidim, da li je čovek ili bor. Pusti me da vidim ko to svu večer gleda u naš beli, skromni dvor. Pusti me, majko, neće me umoriti hod, breg je blizu našeg doma. O, ja osećam da mi je rod taj čovek ili bor što svu večer blizu groma stoji i gleda u naš dvor. Vidiš li oblak crn, ogroman, zlokoban brod nad njim plovi i smrt nosi? O, majko, idi ti ga bar zovi neka se skloni u naš dom taj čovek ili bor što svu večer stoji i gleda u naš beli skromni dvor. Na pustom bregu on je sam kao dete kad ruke skrsti nad bolom nekim prvi put. Pusti mi da tanki moji prsti meta budu burama zlim. Pusti me, majko, dobra majko, tako je potmuo i zao oblak što vitla nad njim. ","Ljubavna poezija"
"Isprazno Vi srdačnim Ti Ona zabunom zameni I odmah u mojoj mašti Uzrhta duša u meni. Pred njom snovi mi se snili Ne mogu da joj odolim. Kažem: “Kako ste mili” A mislim: “Kako te volim! ","Ljubavna poezija"
"Poznala sam te kad sneg se topi, topi, i duva vetar mlak. Blizina proleća dušu mi opi, opi, pa žudno udisah zrak. S nežnošću gledah stopa ti trag, trag po snegu belom; i znadoh da ćeš biti mi drag, drag u životu celom. Poznala sam te u zvonak dan, dan pijan, svež i mek. Činjaše mi se već davno znan, znan kad te poznadoh tek. S nežnošću gledah stopa ti trag, trag po snegu belom; i znadoh da ćeš biti mi drag, drag u životu celom. Poznala sam te kad kopni led, led, dok se budi proletnji dah; kad dan je čas rumen, čas setan, bled, kad sretno se i tužno u isti mah. S nežnošću gledah stopa ti trag, trag po snegu belom; i znadoh da ćeš biti mi drag, drag u životu celom. ","Ljubavna poezija"
"tvoj je bio najsvirepiji a ja sam bio dim u tvom ogledalu i žadom si šatirala kosu, ali bila si žena, a ja dečak, ali dečak dovoljan za vino i tebe sada sam odrastao dovoljno muško za sve, a ti si, ti si stara nisi više tako svirepa sada je tvoj gvozdeni krevet prazan. ","Ljubavna poezija"
"U ružičasti vagon sa plavim jastucima Sešćemo, zimi, pa na put! Biće nam dobro. Gnezdo sa ludim poljupcima Skrivaće svaki dremljiv kut. Sklopićeš tada oči, da ne vidiš kroz prozor Sav čudovišni onaj puk U kom se mrzovoljno, da ispuni te grozom, Crn demon ceri, crni vuk. Tad će ti iznenada pecnuti obraz nešto. I sićušni poljubac vratom će tvojim vešto Potrčati, ko pauk lud… Rekavši: “Traži”, ti ćeš prignuti glavu k meni; I tražićemo dugo tu bubu, zaneseni, – A ona će da skita svud… ","Ljubavna poezija"
"Oj, ta veruj veru meni! Zar se nisam dosta kleo? Moj pupoljče prerumeni, zar ti nisam dosta veo? Hoćeš sunce da ti snesem da zasvetli suncu mom, il’ s njim rane da sažežem srcu mome bolesnom? Il’ ćeš da ti mesec mladi vile snesu s nebesa da ti ljubav s lica hladi ta sedefli lepeza? Il’ u krilo da ti stresu sve aleme nebesne, da zvezdama isprevezu tvoje želje, tvoje sne? Hoćeš zoru da te dvori? Hoćeš da te slavi dan? Il’ uz tebe da ti gori mač od munje usijan? Sve to tebi, mojoj duši, sve ću tebi dati ja: i kad mi se srne s’suši, daću ti od njega pra’. ","Ljubavna poezija"
"Volimo se, dušo, je li? e, pa šta nas jošte deli? je l’ se kakva crna sila il’ sudbina namerila da se baci među nas? Crna sila, te nagrnu na zenicu tvoju crnu i na tvoju crnu vlas? Al’ raširI bele ruke, poleti mi, zagrli me zagrljajem plamenime, zagrljajem žestokim; pa što bude sudbe kivne da u plamu ne izgori, to će stisak da umori zagrljajem, dušo, tim. ","Ljubavna poezija"
"Nema mene al ima ljubavi moje; Vidim je u suncu i zemlji gde nam trunu kosti. Dovršava se dan u njenoj zahvalnosti Slično muzici slično praznini, spokojem. Ona će sačuvati namere moje i tvoje I vaskrsnuće mrtve rođendane po milosti. U podnožju vetra nemerljiva sen oholosti Nestaće u pepelu onih što više ne postoje. U pusto srce u mrtvo vreme me zovi, Minula čežnjo, da se svet ponovi. Ako ne saznah ljubav i uspavah svoj um, Pa mi je prazan dan koji još došao nije, Ko granu koja se izdužuje u uzaludan šum Neka me nedostojnog vetar obavije. ","Ljubavna poezija"
"I Na mirnom crnom valu gde zvezde sanjaju Bela Ofelija poput velikog krina Leluja velovima koji uranjaju… Odjek hajke stiže iz šuma, iz daljina. Već vekovima Tužna Ofelija tako Plovi, sablast bela, rekom što crna teče. Već vekovima krotka ludost njena lako Romori svoju romansu u lahor, u veče. Vetar velove vije, grudi joj celiva, voda ljuljuška velove, spletene, bele; Na ramenu joj drhte, plaču rese iva, Nad čelom koje sanja trske se nadnele. Uzdišu oko nje lokvanji koji venu; Katkada u jovi zaspaloj budi gnezda Iz kojih mali drhtaj prhne u trenu: – Tajanstvena pesma sa zlatnih pada zvezda. II Bleda Ofelijo! Lepa poput snegova! Da, Ti umre, dete, odnele su te vode. – Vetrovi što se ruše s norveških bregova Šaptali su ti reči opore slobode; To dah jedan što ti guste svijao kose Čudne nosaše zvuke tvom dahu što sanja; Slušao ti je srce pev prirode, što se Javi uzdahom noći i tužaljkom granja. To ti glas ludih mora, grcaj nedogledan Slomi detinju grud, a preblaga je bila; To u aprilsko jutro lep bledi vitez jedan, Jadni ludak, nemo sede do tvog krila. Raj! Ljubav! Sloboda! Ludo, kakva snivanja! Na toj si vatri bila ko sneg što se topi; Reč ti vizija stesni u svoja zbivanja – Sa stravom se beskraj u plavom oku stopi. III A pesnik kaže da preko zvezdane pruge Dolaziš noću, tražiš cveće što si brala, I da vide na vodi velove tvoje duge; Ofelija plovi, veliki krin vrh vala. ","Misaono - refleksivna poezija"
"Ona se bila vrlo svukla, A velika su stabla tu U prozor zlobno krošnjom tukla, Da vide nju, da vide nju. U moju je fotelju sela, Radosno ruke sklopi tu, Ispod golišavog joj tela Nožice treptahu na tlu. Pogledah zračak koji bludi – Iz krošnje leptirasti let – U njezin smešak i na grudi, Ko mušica na ružin cvet. Moj poljubac joj nogu dirne. I kao kaznu za taj greh Čuh zvuke bistre i nemirne, Kristalno lep i surov smeh. Pod košulju je raširenu Sakrila noge: „Dosta s tim!“ – Tu prvu smelost dopuštenu Kaznila smehom veselim! Drhtuljke jadne, oči njene, Dodirnuh usnom lagano. Nežno mi glavu tad okrene: „Oh, sviđa mi se, sviđa to! Ali ti moram reći zato…“ Ostatak joj u grudi ja Sakrih sa poljupcem, i na to Začuh njen smeh što znači: da. Ona se bila vrlo svukla, A velika stabla tu U prozor zlobno krošnjom tukla, Da vide nju, da vide nju. ","Ljubavna poezija"
"A šta ćemo, kažu oni, Kada ćun taj brzo tone I kada nas pandur goni? – Vi veslajte, kažu one. Ali kako, kažu oni, Da se suze sad ne rone, Kako mržnji da odzvoni? – Vi spavajte, kažu one. Kako da nam, kažu oni, Bez napitka budu sklone Lepe žene? – Glas im zvoni: – Vi volite, kažu one. ","Ljubavna poezija"
"O, osmeh, prvi osmeh, osmeh naš. Kako to beše isto: udisati miris rascvalih lipa, slušati tišinu parka – pa tada najednom podići oči, pogledom se sresti i čuditi se sve do osmeha. U tom osmehu beše uspomena na jednog zeca što je do malopre skakutao po travi; to detinjstvo osmeha beše – već ga ozbiljnije kosnu kretanje labuda, koga smo videli potom kako na dva dela večeri neme ribnjak polovi. A krošnje – svojim rubovima prema čistom, slobodnom, već sasvim budućem noćnom nebu, ocrtaše rub osmehu ovom prema ushićenoj budućnosti na licu. ","Ljubavna poezija"
"Liši me vida, gledaću tvoj lik, zapuši uši moje, slušaću te, onemi me, al’zvaću te kroz krik, bez nogu još ću k tebi naći pute. Slomij mi ruke, hvataću te srcem, zaustaviš li srce meni, sam moj mozak tad će kucati i bdeti, a ako mi i mozgom ugasiš plam – na krvi svojoj ja ću te poneti. ","Ljubavna poezija"
"Ospi, harmoniko. Dosadno… mrsko… Sviraču, ko vali, prst za prstom vri. Pij sa mnom,o krastava kučko, Pij sa mnom ti. Izljubili su te, izakali- Do iznemoglosti te. Što sevaš očima plavim, upalim? Zar hoćeš po njušci, bre? Za vrane u bašti već si dozrela Da ih plašiš, zle, Džigerice ti si meni pojela Do kraja, sve. Ospi, harmoniko. Ospi sitno samo Pij, akrepu, pij. Više bih voleo tu sisatu, tamo- Gluplja je neg’ ti. Međ ženama meni ti nisi prva… O, takvih je tma, Al’ ko ti što si, uz takvog strva Prvi put sam ja. Što bolnije, krici zvučniji izleću, Čas tu, čas tamo, zvuk nag. Al’ da ubijem ja sebe neću, Nek te nosi vrag. Prema vašem psećem čoporu svačijem Vreme je da se ophodimo svi… O, draga moja, ta ja suze lijem, Oprosti mi… oprosti mi ti… ","Ljubavna poezija"
"Vremena jednog dana nećemo imati više da putujemo svetom, putnika dva sreće žedna. Slapovi bele pene zaklokotaće tiše i zakoračićemo u susret gustoj tami i noć će doći sudnja za nas što nismo krivi za nas koji smo sebi već presudili sami jer smo ljubavi hteli, hteli mnogo više nego što su je nama doneli naši dani. U paprati nespokojstva naša se sakrila sreća snegovi su je onda pokrili gusti i legli a mi smo išli puteljkom što rasputnici vodi uvalom skliskom i strmom grbili snove i pleća i ispravljali ih odmah s tugom od bola čednom verujući da mora ta sreća da se rodi. Smešili nam se jedni i koreli nas drugi a mi smo uporno svica tražili u ovoj tami i videli smo oči koje nas gledaju blago i podsmeh koji nas tuče kroz konce ledene kiše i nismo bili sami i nismo bili sami jer onih koji vole uvek je mnogo više. ","Ljubavna poezija"
"Traži se, po svaku cenu se mora naći jedna izgubljena ljubav koja je stečena u mlade dane koju su odvezle daleke lađe a uspomena je toliko draga da za njom bol podmukli tišti i suza (rekvizit stari) ipak iz srca kane dajem koliko se ište ako se samo nađe ","Ljubavna poezija"
"Zelenim, mladim rečima, kanim da te uspavljujem, dok se nehajno pripremaš da preskočiš potok noći s promišlju, radosnom, da jutro donosim u rukama. Tako đe godine minuti, hitro kao dečastvo. Moje reči gase svetiljke, utopljavaju te. I moja ruka usnula je već sretna na tvom licu. ","Ljubavna poezija"
"Jedem podnevna pisma, pijem rečenice. Ljudima iz tvog sveta o tebi govorim. Reči o tebi bude pigmente, toliko sunca u njih unosim. Kada govorim o tebi onaj sam dečak na gimnazijalnoj priredbi koji deklamuje srcem koje se penje pod grlo. Gušim se od reči koje ne smem izgovoriti a želeo bih. Šta si mi i kako. ","Ljubavna poezija"
"Ako hoćeš da o zori Pjevam tebi pjesme moje, Oj, ne bježi sa prozora, Da ja gledam lice tvoje! Ako hoćeš da ti pjevam O sunčanom toplom sjaju, Oj, pogledni okom na me, Divotanče, mili raju! Ako hoćeš da ti pjevam Onu tihu nojcu milu, Razvij tvoju gustu kosu – Mirisavu meku svilu! Ako hoćeš da ti pjevam Miris divnog pramaljeća, Oj, razgrni njedra bijela – Da udišem miris cvijeća! Il’ ako ćeš pjesmu moju O izvoru slasti bujne, Hodi, hodi na grudi mi, Da ti ljubim usne rujne! ","Ljubavna poezija"
"Čini mi se da sam te morao voleti na bezbroj načina, bezbroj puta, U životu nakon života, u dobu nakon doba, zauvek. Moje opčinjeno srce je napravilo i iznova stvorilo ogrlicu pesama Primi je kao dar i nosi oko vrata na svoje različite načine U životu nakon života, u dobu nakon doba, zauvek. Kada god čujem stare priče o ljubavi, to je vekovima star bol, Ta stara priča o razdvojenosti ili zajedničkom životu, Kao što uvek gledam iznova u prošlost, na kraju uvek ti iskrsneš Prekrivač sjaja polarne zvezde koja isijava kroz tamu vremena: Postaješ simbol onoga što se pamti zauvek. Ti i ja plutamo na ovom mlazu koji dolazi iz izvora Srca vremena ljubavi jednog prema drugom. Igrali smo uz milion drugih ljubavnika, deleći istu Stidljivu dragost zbog sastanka, iste potresne suze rastanka – Stara ljubav, ali u obliku koji se rađa i rađa uvek iznova. Danas je ta sila pred tvojim nogama, pronašavši svoj kraj u tebi, Ljubav čoveka svih vremena, prošlosti i večnosti: Univerzalna sreća, univerzalna tuga, univerzalni život. Sećanja na sve ljubavi spajaju se sa ovom našom ljubavlju – I pesme svih pesnika, prošlosti i večnosti. ","Ljubavna poezija"
"Ti ispunjavaš moje misli Dan za danom Pozdravljam te u samoći Van sveta Ti si zagospodarila Mojim životom i smrću. Kao sunce na izlasku Moja duša tebe netremice gleda Kao jedino oko. Ti ličiš na uzvišeno nebo, Ja ličim na beskrajno more A između pun mesec plavi. Ti si večito spokojna Ja sam bez počinka trajno Pa ipak na dalekom horizontu Mi se stalno srećemo. ","Ljubavna poezija"
"Kada izgubim te ja, da li ćeš bez mene moći da spiš: bez lipe što u noći šumori vrh tvoga sna? Bez mojih reči što se roje, gotovo kao trepavice, na tvoje grudi, na tvoje lice, i na celo telo tvoje? Bez mene, da te najzad tu ostavim s tobom sasvim samu, kao vrt kroz čiju struji tamu miris plodova koji zru? ","Ljubavna poezija"
"I opet te u vinu gledam, Osećam strah pred tvojom slikom, Tvoj osmeh opet blesnu čedan U kosi teškoj, zmijolikoj. Oboren tavnim mlazevima, Uzdišem opet, bez ljubavi, Nestali san o celovima, O mećavi što tebe slavi. Divnim se smehom smeješ meni, U čaši viješ slično zmiji, Nad tvojim krznom skupocenim Čarlija vetrić golubiji. Kako, kad živa kaplja pljusne, Ne videt’ sebe u toj peni? Ne setiti se tvoje usne Na mojim nazad zabačenim? ","Ljubavna poezija"
"Struk ti je vitak, ko crkvene sveće. Pogled – ko sablja kad blještavo krene. Ne žalim, devojko, sastanka sreće – Pusti, ko žreca, na lomaču mene! Sreću ne zahtevam. Ni ruke nežne. Zar da te povredim nežnošću grubom? Samo, ko umetnik, gledam kroz vreže Dok bereš cvetove – i pijem ljubav! Mimo, sve mimo, maestralko, idi, Suncem umivena – Marijo! Dozvoli Oku – da anđela nad tobom vidi, Srcu – od bola da najslađeg boli! U lokne crne ti uplićeš redom Skupi dijamant od stihova tajnih. Bacam u zaljubljeno srce žedno U izvor tavni tih očiju sjajnih. ","Ljubavna poezija"
"Moje srce, ptica divljine, našlo je svoje nebo u tvojim očima. One su kolevka jutra, one su carstvo zvezda. Moje su pesme potonule u dubine njihove. Pusti me samo da se vinem u to nebo, u njegovo osamno bespuće. Pusti me samo da delim njegove oblake, da širim krila u sjaju njegovoga sunca. ","Ljubavna poezija"
"Kakva si da si, dođi; ne oklevaj pri oblačenju. Neka ti je kosa raspletena, i rezdeljak Zamršen, i jelek otpučen, šta to mari. Kakva si da si, dođi; ne oklevaj pri oblačenju. Dođi hitrim koracima po travi. Ako rumenila s tvojih nogu nestane, jer je rosa pala, Ako se prstenovi oko tvojih nogu rašire, Ako biser poispada iz tvoje grivne, šta to mari. Dođi hitrim koracima po travi. Gle, oblaci se na nebu gomilaju. Jata ždralova doleću sa dalekih obala, I vetar duše na mahove preko pustinje. Preplašena marva beži pojatama u selu. Gle, oblaci se na nebu gomilaju. Zalud užižeš žižak na stolu radi svoga gizdanja – Dršće i gasi se na vetru. Ko vidi da na kapcima tvojim nema crnila? Oči su tvoje tamnije od tmurnih oblaka. Zalud užižeš žižak na stolu radi svoga gizdanja – Dršće i gasi se na vetru. Kakva si da si, dođi; ne oklevaj pri oblačenju. Ako venac za kosu tvoju nije još ispleten, šta mari; Ako lančić oko tvoga lakta nije zapučen, neka ga. Nebo je pokriveno oblacima – pozno je. Kakva si da si, dođi; na oklevaj pri oblačenju. ","Ljubavna poezija"
"Čeznem da ti kažem najdublje reči koje ti imam reći; ali se ne usuđujem, strahujući da bi mi se mogla nasmejati. Zato se smejem sam sebi, i odajem tajnu svoju u šali. Olako uzimam bol svoj, strahujući da bi to mogla ti učiniti. Čeznem da ti kažem najvernije reči koje ti imam reći; ali se ne usuđujem, strahujući da bi mogla posumnjati u njih. Zato ih oblačim u neistinu, i govorim suprotno onome sto mislim. Ostavljam bol svoj da izgleda glup, strahujući da bi to mogla ti učiniti. Čeznem da upotrebim najdragocenije reči što imam za te; ali se ne usuđujem, strahujući da mi se neće vratiti istom merom. Zato ti dajem ružna imena i hvalim se svojom surovošću. Zadajem ti bol, bojeći se da nećeš nikada saznati šta je bol. Čeznem da sedim nemo pored tebe, ali se ne usuđujem, jer bi mi inače srce iskočilo na usta. Zato brbljam i ćaskam okolo, i zatrpavam svoje srce rečima. Grubo uzimam svoj bol, strahujući da bi to mogla ti učiniti. Čeznem da te ostavim zauvek, ali se ne usuđujem, strahujući da bi mogla otkriti moj kukavičluk. Zato ponosito dižem glavu i dolazim veseo u tvoje društvo. Neprekidne strele iz tvojih očiju čine da je moj bol večito svež. ","Ljubavna poezija"
"Žarka zimska magla sjaji – Krv na nebu – sve do ruba. Idem tamo gde se gaji Tajnodelotvorna ljubav. Ti si – u snu. Kad te sretam, Ja ne grlim tebe, pamti, Ja sam – carica planeta, Ne za tebe – zrak moj plamti. Prevaren si nepoznatim: Jer zbog svetih snova nikad Bestelesni neće dati Da im pronikneš do lika. Udubi se, manje strastan, U sopstvenog duha mrak: I shvatićeš – lepša ja sam Od tvog izmišljenog sna. ","Ljubavna poezija"
"Danas si išla posve sama, I ja ne videh Tvojih čuda. Na gorskom Tvome visu, tamo, Zupčasta šuma beše svuda. I ta šuma krošanja zbitih, I ti putovi gorski tmasti Smetahu mi se s neznanim sliti I plavetnilom tvojim cvasti. ","Ljubavna poezija"
"Kad mojih stopala više ne bude u prašini puta ovoga, i skela bude redovno plovila bez mene, kad budem kupio i prodao poslednji put, i mojim odlascima na pijacu u zoru i vraćanju kući u sutone bude došao kraj, šta ako me se ne budeš sećala, ako me nikada ne budeš pozvala podižući pogled ka zvezdama. Kada prah bude prekrio strune mog instrumenta, i gušteri se po mom dovratku budu verali, kada vrt moj asketsko ruho odene spreman za pustinju, a korov zakrili vodu u mom bunaru, šta ako me se ne budeš sećala, ako me nikada ne budeš pozvala podižući pogled ka zvezdama. Muzika neće ćutati u flauti života, a sati će teći neprekidno brujeći. Skele će biti pune, kao danas što su, ljudi koji žele na drugu stranu da pređu. Goveda će pasti, govedari će se igrati na livadama. A šta ako me se ne budeš setila, ako me nikad ne budeš pozvala podižući pogled ka zvezdama. Ali ko kaže da mene neće biti toga jutra? Ja ću se igrati u svim igrama onih što žive. Imaću nova imena I druge ruke da ljubavlju me vežu, jer ja u svim vremenima postojim i večito ću se na suncu kretati. Šta onda ako me se ne setiš, ako me nikad ne pozoveš podižući pogled ka zvezdama? Izostavi moje ime iz poklona ako ti je ono breme, ali sačuvaj moju pesmu. ","Ljubavna poezija"
"Kako sam samo osetio sve što rastankom zovu. Kako znam i sada: nepreboljeno i jezivo nešto tamno, što tkanje nekog lepog sklada kida, još jednom pružajuć ga amo. Što bespomoćan bejah gledajući ono što mene – a mene zovući – pusti da idem, zaostavši samo, ono što ko da bejahu sve žene, a ipak malo, belo činilo se, i ništa drugo do: mahanje što se već više i ne odnosi na mene, mahanje neprekidno iz daleka, sve tiše – jedva objašnjivo više: možda šljivina grana što se njiše kad sa nje žurno prhne ptica neka. ","Misaono - refleksivna poezija"
"Kako da dušu sputam, da se tvoje ne takne? Kako mimo tebe njom da grlim druge stvari i daljine? Ah, rado bih da sklonim je na koje zaboravljeno mesto usred tmine, u neki strani, tuđi kutak, u kom neće je tvoje njihati dubine. Ali ipak, sve što dodirne nas dvoje kao gudalo nas neko spaja, koje iz dveju struna jedan mami glas. Na kom smo instrumentu? Ko nas satka? I koji ovo svirač drži nas? O, pesmo slatka. ","Ljubavna poezija"
"U pesmama tvojim tajnim ima sudbonosna o propasti vest. Ima kletve i u zavetima, a i sreće koju neću svest. Tu i neka snaga mami, vrela, da sam gotov reći dušom svom ko andjele da si ozgo svela, zavoleć’ ih lepotom i snom… I kada se smeješ ubedjenju, tad nad tobom sine i zasja onaj bledi, u purpurnom vrenju, krug koji sam nekad vid’o ja. Zla il’ dobra? – Sva si tu – uludo ne priča o tebi star i mlad. Sva si drugom i Muza i čudo. A meni si – mučenje i ad. Ne znam zašto, sred svanuća svetih, kad ne beše ni snage ni sna, ne propadoh, već lik tvoj primetih i draž tvoju isko sam sa dna? O, što nismo mi dušmani kivni, i zašto mi dade cvetni raj, te livade, svod zvezdan i divni – i svu kletvu lepote, i sjaj? Lukaviji od severne noći, i jači od ajskih vina svi’, od ljubavi ciganske i moći – beše kraći tvoj zagrljaj zli. Sudbonosna beše neka radost pogaziti zavete i čast, i bezumnom srcu mome sladost – ova gorka, kao pelen, strast… ","Ljubavna poezija"
"Svuda smo. I nigde. Kročiš, i zimski te vetar sreće. U crkvi, po danu i po noći, peva i gasi nam sveće. I često se čini – u tami, kraj zida, na uglu, daleko, gde smo već pevali sami, još peva i hoda Neko. Gledam taj vetar, ko vezan: shvatiću – to plaši mene. I bledim. Čekam. Al’ ne znam na koga je red da krene. Ja znam sve. Jer nas je – dvoje. I niko sad reći neće, da još neko ovde poje, i neko tu gasi sveće. ","Ljubavna poezija"
"Niko nas neće podeliti više, na dobre i grešne. Tajni smo kao grane snežne, a sve što je staro u ljubavi, plače sve tiše. Još malo samo, pa ćemo sumorni, sa osmehom tužnim, u strastima ružnim, stati, bolni, bledi, umorni. U bilju, ili nečem drugom, moćnom, nad proplankom jedne šume mlade, naći ćemo opet svoje nade. U mirisnom nebu noćnom. Nade svih koji se bolno smeše. I, kad, opet, kao večni cvet, nad telima umornim, nebesa zaplave. I zagrljaj opet bude svet’, kao zlato oko svete glave, sa tamjana mirisom sumornim, nećemo znati koji greh to beše, među gresima što ko oblaci plove, što nam ta tela i duše dade divne i nove. ","Ljubavna poezija"
"Već prvi put kad si zbacila odelo smešan mi beše tvoj pogled ohol. Već prvi put mi ljubav beše samo bol. Već prvi put mesto da slušah u zoru kako se topiš kao sneg, ja jurnuh u šume gde upada breg, i grane što pokrajah jecahu kao moja duša. U njima sam krio obraze moje tople od tvojih grudi. Nežnije no ruke tvoje biljke sam pozn’o po stisku. Strasnije nego na tvoje grudi pao sam na njih, u bludnom, bezumnom vrisku. ","Ljubavna poezija"
"Oj, jesenske duge noći, oj. Oj, jesenske duge noći, rek’o dragi da će doći, oj. Oj, dragi moj. Da l’ ce doći, il’ ne doći, oj? Da l’ ce doći, il’ ne doći, čekaću ga do ponoći, oj. Oj, dragi moj. Zaspale su crne oči, oj. Zaspale su crne oči, doš’o dragi do ponoći, oj. Oj, dragi moj. ","Ljubavna poezija"
"O, tebe se vrlo retko setim I tvoja me sudbina ne draži, Al’ mi duša kao da poletim Susret s tobom ponekad potraži. Tvoj crveni dom kao da me mami; Crveni dom preko mutne vode, Ali znam da u gorkoj osami Ne smem taći sunce ti slobode Ne daj da se sa mojih usana Čuju reči koje ljubav mole, Ni da budem stihom očarana – Žudnje večne dok me pesme bole Al’ budućnost molim tajno često Kada noć se sećanjem zaplavi, Naslutim nam i susreta mesto – Susret veći neg’ svi zaboravi. ","Ljubavna poezija"
"Dugo sam tvojom lepotom ispijena Učila sebe kako da se smirim, Od rebra tvoga ja sam stvorena, Kako da te ne volim, da se divim? Da sam ti sestra bilo bi ugodno, Ali voljom drevne sudbine sinje, Pred tobom stojim lukavo, pohotno U liku tvoje najslađe robinje. No kad se smrznem sva ponizna tako, Na grudima tvojim kao sneg bela, Tad mudro radujući se udara jako Tvoje srce – moja otadžbina cela! ","Ljubavna poezija"
"Oplakuje tiha muzika predvorjem Ispaćene duše tajanstvenu bedu. Sveže i oštro mirišu morem Sa poslužavnika ostrige u ledu. „Prijatelj sam ti“, šapće, a uzdisaj Meni se ote kada mi ramena Dotače tek nežno, i iz mene žena Zavapi ruku njegovih zagrljaj. Pogled mu je pogled mačaka i ptica. Na jahačice se jedre tako gleda. Ispod laganog zlata trepavica U oku se osmeh spokojan ogleda. Napeve setne sred šumnoga plesa Zakovitlani uvis diže dim: „Blagoslovi, bože presvetli, nebesa, Ti si noćas prvi put s ljubljenim“. ","Ljubavna poezija"
"Negde u daljini blesnu munja, jasmin čudnim sjajem kao oblesak plašljive zvezde, gori u tvojoj kosi. Tvojoj čudesnoj moći, olovnom nebu bez zvezda, prinosimo poljupce i ruže, o, umorna, sparna noći. Poljupci bez sreće i sjaja zbog kojih se odmah pokajasmo, ruže su što u tužnom plesu uvele latice rasipaju. Noć prolazi bez zore! Ljubav bez radosti i suza, u nemirnom iščekivanju novog uragana! ","Ljubavna poezija"
"U vrtu crveni karanfil cveta, ne može da usni, ne može da čeka, samo jednu želju ima: da što brže, u trenu procveta! Vidim jedan živi plamen, njegovo rumenilo miluje vetar, i on samo jednu želju ima: da što pre, što brže izgori! A ti, u mojim venama, u mom srcu, šta je tvoj san, šta želis ti, ljubavi? Ne želiš da istekneš u sitnim kapima, u bujici, u zapenušalim talasima ti bi da se uludo raspeš i sebe uništiš. ","Ljubavna poezija"
"Da li si mogla da zaboraviš da je tvoja ruka nekad u mojoj ležala, i da se neizmerna radost iz tvoje ruke u moju, sa mojih usana na tvoje prelila, i da je tvoja kosa plava, čitavo jedno kratko proleće ogrtač sreće mojoj ljubavi bila, i da je ovaj svet, nekad mirisan i raspevan, sad siv i umoran, bez ljubavnih oluja i naših malih ludosti? Zlo koje jedno drugom nanosimo vreme briše i srce zaboravlja; ali časovi sreće ostaju, njihov sjaj je u nama. ","Ljubavna poezija"
"Boja plava i breskvinog cveta, ljubičica i crveno vino. Tako je cvetala, tako je plamtela vaša vatra u meni! Kasno se vraćam u svoj dom i dugo kraj prozora bludim, osećam da san mi dolazi a moje srce strepi. Strepi od obilja i života. Treperi duša u meni. Kome da je poklonim? Tebi, najdraža moja. ","Ljubavna poezija"
"Ponovo ti govorim ljubavi moja posle putovanja i svog života pusta, ljubavnu pesmu ponovo ti pišem posle pesama iskustva. Ponovo ti govorim ljubavi moja onaj kom je bilo premalo da voli ponovo je ovde pred vratima tvojim i ponovo spreman da te moli. Ponovo ti govorim ljubavi moja počeo sam sjajno da ponižavam i grešim gotovo pri kraju i gotovo mrtvac na početku tu sam da se tešim. Ponovo ti govorim ljubavi moja na obratnom putu pretvorenim u tamu posle sedam mora i vlastite zemlje došao sam umret u tvom stanu. Ponovo ti govorim ljubavi moja negde sam već bio, sad ostavljam sve to da ti posle sreće, hrabrosti i znanja da ti posle sveta vratim tvoje mesto. Ponovo ti govorim ljubavi moja posle lošeg društva, vina, noćas stojim sam pred tvojim licem spreman da ti kažem kao prvi puta opet: Ja te volim! Postoji mogućnost da je autor pesme i Arsen Dedić. ","Ljubavna poezija"
"Ljudi u našim godinama ulaze u ljubav oprezno, kao neplivači u plitku vodu, kao političari u kombinacije, iz čistog straha od ponovnog voljenja, iz nesigurnosti, a oni su zanate ljubavi već dobrano izučili i mogli bi biti od slatke pouke neiskusnima, no ostaće zavatreni a sigurni i uspravni na ulici, međ ljudima, samo će u hladnim noćima, sami i prepoznati odjednom, izaći na začuđen sneg i glasno zaplakati. ","Ljubavna poezija"
"Gledam te. Ti si, a nisi. Ruke su tvoje. A nisu. Bar mi pismo napiši da vidim po rukopisu. Gledam te. Sneg na kosi. I korak isti. Drag. I vetar pahulje nosi i zameće ti trag. Gledam te. A sneg sipa. I sve te više znam. U sobi miriše lipa. Ponoć je. Opet sam. ","Ljubavna poezija"
"Jezik sam ptica razaznavao i tajne ptičije odgonetao biljke sam razumeo, i u noćima prepisivao razgovor trava tolike sam pesme ispisao prepisujući rukopis vetra uz more, u noći, u planini tolike nevoljnike saslušati umeo i činiti im male radosti bez napora, bez sebičnosti imalo tolike sam dobrote i plemenitosti umeo u druge utkati a da i preveć ostane u meni san sam s radošću na oči nanosio i buđenju se kao drveće radovao dok sam te imao… ","Ljubavna poezija"
"Šta će u lepom vrtu Uveo bačen cvet? Na svetu nikog nemam – Treba li mene svet? Išo sam dalje, dalje, Ljubavi tražeći hlad, Da u tom hladu umrem, Čezneći starac mlad. Mloga mi lepa moma Darova pogled svoj: Al’ jedna što bijaše – O, bože, bože moj ! Prvi je pogled osto U srcu urezan, Mlađanih mojih leta Ovo je bio san. O njoj sam samo snivo, Ona mi beše sve! Neka me ona vole, A svet prezire. Svet mi je ona bila, Ja nebo, sunce njoj – Al’ preka sudba htede – O, bože, bože moj ! U ovu goru zađoh, U strani zavičaj, Ne gledam njeno lice, Njenoga oka sjaj. Samo se sećam raja Mladog života svog, Svakog poljupca, glasa, Pogleda njezinog. Pa tiho tužim, venem I kunem život svoj U ovoj pustoj gori O bože, bože moj! ","Ljubavna poezija"
"Ne zastani! Nemoj leći, O ti koji stalno sreći Gledas leđa; U sumrak, kad predah mami, Zemlja je u polutami Mračna, smeđa. Sa varljivog okeana Pena, para uzvitlana Kulja gusto. A kad gledaš tim vidikom, Nigde kuće! nikog, nikog! Pusto! Pusto! Noću – priča svuda ista: Kradljičevo oko blista Kraj tvog puta, A družina šumskih dama Ponekad je, jao nama! Nešto ljuta. One kreću sad u roju; Nemoj samo sresti koju Tu u tmini, Dok zloduha zračnih jato Započinje ples u zlatnoj Mesečini. ","Misaono - refleksivna poezija"
"Ne mogu više da budem sama Sama sred ljudi, a ulice šumne u gradu sama sred sale a ona vrvi od sveta Neću da me zanavek proguta tama Da mi se poslednji koraci polako prikradu Meni se s tobom obalom šeta Kraj naše breze, kraj senke njene na zidu Svejedno da l’ sam ti druga, treća ili peta Ili ko zna koja žena po redu Osećam, poslednja sam ti draga žena Ona koja se uvek najviše voli Ona s kojom se san nedosanjan sanja, Ona s kojom rastanak najviše boli Vidim poslednjim putem nepovratnog trena vrance vremena obvija predsmrtna pena mru nežni trenuci proleća i jeseni Idemo i osećam da je ostala meni Sva ona u tebi ljubav nedorečena ","Ljubavna poezija"
"Noćas me u snu tače neka ruka, Ne znam koja, Sasvim kratko, Samo večnost do tri dok izbroja. I od tog dodira dođe do spoja Mene i nekog zvezdanog sveta – Ne znam sa kojom od bezbroja Maglina, zvezda i planeta, Sa kojom od duga. Samo nijednoga nebeskog sloja, Nijednog kruga, Ne mogoh se setiti kad se prenuh – Sem one ruke Zaboravih sve u trenu. ","Ljubavna poezija"
"Svoj jedini život ti živiš u meni; Da budeš osećaj i san ti se sazda; Ne tražim na putu tvoj lik naslućeni – Daleko van tebe ide tvoja brazda. Oči su ti zato da oplode zvuke, I glas da molitvu u srcima rodi; Sav pokret izgleda zamah tvoje ruke; Ti sjaš u stvarima kao dan u vodi. Tvoj je dah da seme ne smrzne u njivi; Tvoja ljubav da bi bilo pobožnosti; Tvoja ravnodušnost, da može da živi Gordost očajanja i gorki čar zlosti. Ti nisi u sebi jer ti nema kraja; Tvoj govor počinje muziku svih voda; Reči su ti konci u tkivu sveg sjaja; Ideš, ko molitva, od zemlje do svoda. I ti si načelo većma nego biće… Noć da blisnu zvezde; zamah pobednika, Da bude pobeda… Lepota, otkriće, Pre nego mom duhu beše reč i slika. ","Ljubavna poezija"
"Čuj, plače Mesec mlad i žut. Slušaj me, draga, poslednji put. Umreću, pa kada se zaželiš mene, Ne viči ime moje u smiraj dana. Slušaj vetar sa lišća svelog, žutog. Pevaće ti: da sam ja ljubio jesen, A ne tvoje strasti, ni članke tvoje gole, No stisak granja rumenog uvenulog. A kad te za mnom srce zaboli: Zagrli i ljubi granu što vene. Ah, niko nema časti ni strasti ni plamena dosta da mene voli: No samo jablanovi viti I borovi pusti ponositi. No samo jablanovi viti I borovi pusti ponositi. ","Ljubavna poezija"
"Kad šuma svene ostaće nad njom zvezde rumene. Ponećeš svud, pošla ma kud, samo srce svoje gorko. Vetar studeni puše, ne stidi se mene nema duše, ni zakona, ni časti nad bolom ima vlasti još samo telo golo. Sve što sam voleo umrlo je vičući ime moje a ja mu ne mogah pomoći. Zbaci odelo svoje, U celoj zvezdanoj noći jedina radost nad bolom u telu tvom je golom. Sve nam dopušta tuga. ","Ljubavna poezija"
"Bila jednom jedna Kata U Perlezu blizu Čente Lepa kao sa plakata Pa i lepša na momente Imala je oči plave Original morska plavet Nosaše ih posred glave Tako da ti stane pamet Imala je lepa Kata Uz lepotu sto dukata Pa je bila tatamata Za sve momke iz Banata ","Ljubavna poezija"
"Hajde, ljubi me, ma i kradom, Sve do krvi, de, da grcam. Ne slaže se s voljom hladnom Vreli nemir moga srca. Prevrnute čaše, redom, Sred veselih nisu za nas. Jer, znaj draga, samo jednom Na zemlji se živi danas! Gledaj mirno, kao u dan, S maglom sivom pogled združi – Mesec, kao žuti gavran, Iznad zemlje sada kruži. Hajde ljubi – hoću tako. Trula je sad moja sreća. Gledaj tog što kruži kako I smrt moju već oseća. Malaksava snaga pusta! Umirem – već korak gubim! Sve do kraja draga usta Eh, hteo bih ja da ljubim. I san plavi nek me sretne, Smutnje moje nek prohuje, U šapatu trešnje cvetne „Ja sam tvoja“ – nek se čuje. I nek čaša piće sveto Prospe preko dana sivih – Pij i pevaj, mila: eto, Jedanput se samo živi! ","Ljubavna poezija"
"Ti ne voliš i ne žališ mene, nisam više mio srcu tvom? Gledajuć’ u stranu – strast ti vene sa rukama na ramenu mom. Smešak ti je mio, ti si mlada, reči moje ni nežne, ni grube. Kolike si volela do sada? Koje ruke pamtiš? Koje zube? Prošli su ko sena kraj tvog tela ne srevši se sa plamenom tvojim. Mnogima si ti u krilo sela, sada sediš na nogama mojim. Oči su ti poluzatvorene i ti sanjaš o drugome nekom, ali ljubav prošla je i mene, pa tonem u dragom i dalekom. Ovaj plamen sudbinom ne želi, plahovita beše ljubav vruća – i ko što smo slučajno se sreli, rastanak će biti bez ganuća. Ti ćeš proći putem pored mene da prokockaš sve te tužne zore. Tek ne diraj one neljubljene i ne mami one što ne gore. I kad s drugim budeš jedne noći u ljubavi, stojeći na cesti, možda i ja onuda ću proći i ponovo mi ćemo se sresti. Okrenuvši drugom bliže pleći ti ćeš glavom klimnuti mi lako. „Dobro veče“,tiho ćeš mi reći. „Dobro veče, miss“, i ja ću tako. Ništa srca neće nam ganuti, duše biće smirene odviše – ko izgori – ne može planuti, ko ljubljaše, taj ne ljubi više. ","Ljubavna poezija"
"Veče crne obrve natuče. Nečiji konji pred ulazom stoje. Da nisam mladost propio juče Da se juče nismo rastali nas dvoje. Ne škripi više trojko zadocnela! Naš život ode bez traga rumena. Možda će sutra bolnička postelja Da me upokoji za sva vremena. A možda ću sutra i ja sasvim drugi Otići odavde isceljenih grudi. Da pesmu kiše slušam u čas dugi I da živim tako k`o svi zdravi ljudi. Zaboraviću sve zle sile mraka, One što me muče dok ne dotuku. Oblici nežni i pojavo slatka! Pamtiću zauvek tu nežnu ruku. Zavolim li drugu, nek bude ma koja, Ali i s drugom, u sutonu blagom, Pričaću o tebi, o ljubavi moja, Koju sam nekad i ja zvao dragom. Pričaću kako je u svanuća rujna Tek’o naš život, ruža neuvela O glavo moja, glavo moja bujna… Do čega si me ti samo dovela? ","Ljubavna poezija"
"Ja umoran još ne bejah tako. Kroz mraz suri i sluz ovu belu Rjazansko ja vidim nebo lako, Prošlost svoju raskalašnu, celu. Mnoge žene ljubile su mene, Pa ne ljubih ni ja samo jednu. Možda zato sve su sile snene Navikle me na to vino medno? O, vi, pjane i beskrajne noći. Pune pira i tuča do krvi! Možda zato oko moje toči Ko iz trulog lišća truli crvi? Nož u leđe ne boli me, eno, Ne raduje ni pobeda laka. Onih vlasi zlaćano se seno Pretvorilo u cvet crnog maka. Pretvara se u pepeo slani, Mulj jeseni jedva se još zlati. Ne žalim vas, o, prokleti dani, Ništa neću ni da mi se vrati. Bez cilja, nekad, mučih svoje čelo, Osmeh gorki i sada me žaca. Prohte mi se da mi nosi telo Spokoj tihi, hladni svet mrtvaca. Ni sad nije odviše mi teško Da se valjam iz zgode u zgodu. Ko u ludačku košulju, vešto, Odenusmo u beton prirodu. No po redu, ko za letom leto, Smiri bes se i strasti u meni. Ponovo se ja poklanjam sveto Rodnom polju što se kroz dim peni. U kraj dragi gde rastoh pod klenom I po travi valjah se pun moći, Šaljem pozdrav jatu sada snenom, Sovi koja još rida u noći. Ja im kličem kroz prolećne dalji: „Mile ptice, u azurnoj draži, Razglasite da ja odskandalih, Neka vetar sad po zemlji počne Krilom svojim da mlati po raži“. ","Misaono - refleksivna poezija"
"Neko pesmu veselo pevuši, Daleko je, daleko od mene. Ja bih hteo da mu se pridružim, Al’ ne daju grudi razbijene. Uzaludno duša za njom žudi, U grudima traži slične zvuke, Zato što su i snagu i grudi Iznurile nevolja i muke. Odveć rano misli mi poleću Ka snovima zemlje ideala. Rano počeh da ropćem na sreću I mislim šta prošlost mi je dala. Rano dušom, strasnom, uzavrelom, Tražih sebe u dane sumorne, Pa ne mogu da pevam veselo, Nemam snage, grudi su umorne. ","Misaono - refleksivna poezija"
"Je li ovo ljubav, ili bolna jedna Potreba da ljubim? Ova želja plava, Je li želja srca moćnoga i čedna? Ili napor duše koja malaksava? Je li ovo žena koju ljubim, zbilja? Il’ sen na prolasku preko moga puta, Tumaranje misli bez svesti i cilja, I sve delo jednog bolnoga minuta! Ne znam; no na međi toga sna i jave, Vidim moje srce da čezne i pati. I suze kad dođu, rane zakrvave — Ja ni onda od tog ništa neću znati. ","Ljubavna poezija"
"Kao što jecavi vetar kroz noć žuri, tako moja želja tebi hrli, tako se moja čežnja za tobom budi. O, ti zbog koje bolujem, šta znaš ti o meni? Polako gasnu ova kasna svetla, dolaze dugi i besni sati. Noć ima tvoje lice, i vetar koji o ljubavi priča osmehuje se kao ti. ","Ljubavna poezija"
"Moje pesme stidljivo kucaju na tvoja vrata da se pred tobom poklone: hoćeš li mi otvoriti? Moje pesme imaju zvuk svile poput šuštanja tvoje haljine u predvorju Moje pesme mirišu kao ljupki zumbul u tvom vrtu. Moje su pesme u boju krvi odevene, u boju haljine tvoje šuštave i sjajne. Moje najlepše pesme blistaju, one su kao ti! Pred vratima stoje da ti se poklone: hoćeš li mi otvoriti? ","Ljubavna poezija"
"U zanosu, zaljubljene žene otkrivaju svoju tajnu i ona je naša za ceo život. Jer, ako Ljubav obmanuti ume, ako i Žudnja poznaje prevaru, kada se sjedine lagati ne mogu. Ti i ja smo se zakleli, i Žudnja se s Ljubavlju stopila, a ipak, nikad mi nisi otkrila, tu nemirnu zagonetku ko si. Za mene si večno ostala tajna! Onda si iznenada otišla, umorna od mene, i tako mi nanela poslednju bol; ali deo mene ostao je u tebi zarobljen. Kad ugledam te izdaleka kako ideš vitka, ja poželim tu nepoznatu lepu ženu kao da jednom nismo bili par. ","Ljubavna poezija"
"Moj jastuk me gleda svako veče Prazan kao nadgrobni kamen Ne znadoh da će toliko da peče Kada ostanem sam Kada nema tvoje kose da poljubac joj dam! Sam ležim, potpuno tih je dom I kandilo ugaslo Ispružam ruke ka telu tvom Da zagrlim te strasno Pa naginjem ka tebi vrela usta, Ali ljubim sam sebe i soba je pusta Kada se naglo prenem – Svud samo muk je noći ledene, Zvezda na nebu podrhtava – O gde je tvoje kose crvena Gde su ti slatka usta? U svakom veselju sad bol znam, U svakom vinu jad moram piti; Ne slutih koliko će gorko biti Kada ostanem sam, Sam i bez tebe kad moram biti. ","Ljubavna poezija"
"Pred mnogim vratima sam čekao. Na mnoga uha šapnuo svoju pesmu. I uvek kad se usta jedna predavala i žeđ bila ugašena, jedna blažena iluzija u grob bi silazila… Ostalo bi samo telo u prevarenoj ruci. Poljupci koje strašno moljah, duge noći koje grozničavo iščekivah… na kraju behu kao zgažen cvet, bez mirisa nestala lepota. Iz mnogih postelja ustao bih tužan kad je žudnja postala mi navika. Bežeći od užitka tražio sam san opet novu želju i svoju samoću… taj užitak moje je prokletstvo jer nesrećnim me čini da svaki san o njoj stvarnost uništava. Oklevajući, ruku ka novom cvetu pružam, da novom uhu svoju pesmu šapnem: Brani se, najlepša moja, zakopčaj haljinu svoju, opčini me, izmuči me nikad mi ne reci: da! ","Ljubavna poezija"
"Da ih blagosloviš poljupcima, Moji prsti tvoje traže. Želim pogled tvojim očima da napojim, Da u tvojoj kosi sakrijem lice, Da uvek budnim, poslušnim rukama U zanosu prihvatim tvoje, Da uvek novim plamenom oživim Tvoju lepotu, hiljade i hiljade puta, Dok dan i noć – sadašnjost i prošlost Za nas jedno ne postoje. Da se blaženi i sudbini zahvalni Vinemo izvan svakog bola, I izvan domašaja ovog sveta Sve dok mir ne nađemo. ","Ljubavna poezija"
"Kako su teški ovi dani! Ni vatre da me zagreje ni sunca da mi se nasmeši, samo pustoš, samo hladnoća, bez milosti! Neutešne gledaju me čak i jasne zvezde od kada spoznah da ljubav umire. ","Misaono - refleksivna poezija"
"Hteo bih da budem cvet kraj puta, a ti da naiđeš niz dolinu, da me uzbere tvoja ruka, i večno me uzme u svojinu. Hteo bih da sam i vino rujno, da ti potečem grlom belim, pa – kad se slijem s tobom bujno tebe i sebe da iscelim. ","Ljubavna poezija"
"Da li si mogla da zaboraviš da je tvoja ruka nekad u mojoj ležala, i da se neizmerna radost iz tvoje ruke u moju, s mojih usana na tvoje prelila, i da je tvoja kosa plava čitavo jedno kratko proleće ogrtač sreće mojoj ljubavi bila, i da je ovaj svet, nekada mirisan i raspevan, sada siv i umoran, bez ljubavnih oluja i naših malih ludosti? Zlo koje jedno drugom nanosimo vreme briše i srce zaboravlja; ali časovi sreće ostaju, njihov je sjaj u nama. ","Ljubavna poezija"
"Uveli cvetak bezmirisni pušten u knjizi gledam ja. I gle, već mnoštvom čudnih misli duša se moja puni sva. Kog proleća je cvao cvatom i čijom rukom skršen bi? Da l’ poznatom il’ nepoznatom? Zašto ga ovde ostavi? Možda za spomen na poznanstvo il’ na rastanak možda dug? Na kakvu šetnju kroz prostranstvo, kroz tiho polje, tamni lug? Živi li on il’ ona živi, gde li je njihov kutak sad? A možda su i uvenuli ko ovaj ovde cvjetić mlad? ","Misaono - refleksivna poezija"
"Ja ljubljah Vas, I možda jošte nije U duši mojoj nesto svaki trag Te kobne strasti. Al više neću Da mutim Vašeg srca pokoj drag. Ja ljubljah Vas bez riječi i bez nade I trzah sumnjom strasti srca svog; Ja ljubljah tako iskreno i nježno Da drugi tol Vas ljubi, daj Vam Bog! ","Ljubavna poezija"
"O, ako zbilja, dok je mrak Kad san utiša duše žive, I s neba padne sjajni zrak Na neme grobne ploče sive, O, ako zbilja u taj čas Opusti redom grob za grobom, Ja čekam tad na susret s tobom, Ja čekam tad tvoj lik, tvoj glas. O, dođi mi, kroz noć, kroz san, Onakva kao zadnjeg časa; Ko led i sva ko zimski dan; Od bola bleda i bez glasa . . . O, dođi mi što pre, što pre Ko vetra dah, ko zvuk, il’ tajna. Ko strašna sen, ko zvezda sjajna, Svejedno je: što pre, što pre! Ne zovem tebe ja zbog tog Da korim ljude čija zloba Učini kraj života tvog, Ni da pročitam tajne groba, I ne zbog tog što sumnji roj U duši nosim: da prebolim, Ne mogu ja; i sad te volim, I još sam ja ko nekad tvoj. ","Ljubavna poezija"
"Ja pamtim divno magnovenje, Kad sretoh tebe na svom putu, Ko svetlih snova ostvarenje, Ko neba dah u zemnom putu. Kroz burni život hitrobežni, Kroz strasti, iskušenja mnoga Ja dugo slušah glas tvoj nežni O sanjah crte lica tvoga. Al´ korak leta neizbežni Pogasio je mašte tajne, Zaglušio je glas tvoj nežni I otro lika crte sjajne. Teko je život, pun čeznuća, Pun mraka, zla i ropskih uza, Bez rajskog sna,bez nadahnuća, I bez božanstva i bez suza. Al´ opet nasta otkovenje, I sad si opet na mom putu Ko svetlih snova ostvarenja, Ko neba dah u zemnom kutu. I srce puno je pregnuća: Ti vraćaš sve što vreme uze, I rajske sne i nadahnuća. ","Ljubavna poezija"
"Pod sinjim nebom je, u rodnom kraju svom Venula setna, zamišljena… Na kraju uvela i možda, nada mnom Lebdela već je senka njena. No neprestupna crta stoji između nas: Zalud sam staru ljubav zvao S ravnodušnih sam usta čuo smrti glas, Ravnodušno ga saslušao. I eto koga ljubih dušom svojom svom S toliko teških žudnji, nada, S toliko bolnog tugovanja za njom, S toliko bezumlja i jada! Pa gde su patnje, ljubav? Sad u duši toj za senku koju smrt mi uze Za secanje na zivot nepovratni moj, ne nalazim ni bol ni suze. ","Ljubavna poezija"
"Tragao sam tragom grožđa što zri od tvoje vreline za čigrama grudi koje su moje bile, kroz okna ulazio u tamu planine i dizao prostirke senki koje su te krile. Ne gledaj me crnog od bola, crnjeg od katrana što kaplje preko leša dana i nedelja. Uđi mi u zenicu, ona je maglom protkana. Dve godine se tu beli tvoja prazna postelja. Uđi, rasporio sam lisicu, u njoj sam zbunio pticu. U ptici sam zaklao smrt u trbuhu pauka. U pauku ujeo vuka, uplašio bauka i skršio mu nogom rogatu desnicu. I krv pitao: Gde je, gde je, gde je ta neman, ta neman što smrt seje. ","Ljubavna poezija"
"Bejah tada admiral Među katarkama na kojima bukti po jedan meteor, Imađah samo jedan šal, Cipele stare I pod skutom paket sanja, A južni vetrovi, ko španske gitare, Obmotavahu moja putovanja. O to čudno i ludo detinjstvo moje, I te neustrašive oči zanesene! Ta spazma i nadzemaljske boje, Što mi u svakoj luci, na krilu, Doneše žene! Često mislim na jedan balkon ispod tamarisa, Pod kojim se u fosfornom snu ljulja luka, Sa kog mi punu šaku mirisa I zvezda baci jedna bela ruka. Te ne znam da li je to java bila, Ili se pijanom morskom vuku Pričinilo da umoran albatros, opuštenih krila, Spava na mesečevom luku. ","Misaono - refleksivna poezija"
"Nije u pitanju providna tajna koju verglaju jevanđelja: Ljubi svet! U meni je ogledalo svih ljubavi. I nije stvar u tome da li sam nov ili star, No uzbuna bela kao cvet: Postići harmoniju čije se munje ukrštaju preko našeg neba. Ovde sve poetike poniru kao ljubičaste magle: Kada će jednom potonuti tiranije I sutonima svih ljudskih beda zarđati noževi naših snova? Svirepu stvarnost dočarati u ovoj niziji, U kojoj ljudske baruštine truju sve horizonte. I ovde moja vera krvari kao rana! I sve sumnje lice na otkačene revolvere! Smej se! Plači! Često te komedije prevazilaze razum: Život nam dajte! Crvena čeljust budućnosti galvanizuje mi mozak. Nek struje vode! Nek se raduju putnici! I nek bude blagoslovena zemlja što miriše na gnoj! Iz naših vrtoglavica dunuće orkani: Budalo! šta imas od beskonačnosti? Kao prasnike ruža vetrovi će doneti daleka buđenja. Zašto onda da budemo tesni kao grobnice? Želiš Semiramidine vrtova koji se njišu između neba i zemlje, Između svih pojmova o snu i javi, I kao upaljen kreč muči te jedini san Da se udaviš u belini života… Na ovim drumovima, drugovi, u ljubavima tražimo isceljenje. Hej, budućnosti! Ako zaista nikada ne umireš, U maramicu pretvori moje bdenje Srce da mi ne prozebe! Kao da hodam između upaljenih jablanova. Na jednoj sam obali crvenoj kao koral. Nemoguće je zamisliti budućnost izvan oblika beskrajne dobrote. Meke kao trava. Na ovom drumu jedino sigurno koračamo ka ženi. Znam da će me jutro onesvestiti u proplanku njene kose. Neka bude! Ni jedno stablo ne šumi tako kao lišće naše krvi. Mužastven kao zemlja, iz mene se dime krateri ljubavi. Ako je ogledalo duša, ja bih na tvojoj koži napisao samo jednu reč: Podlac! Sve tvoje snove bih dao za šaku skakavaca. Bezumnice! Kad meso govori otvori usta kao mastan molitvenik. Ne vidim ti dušu ali ti truli zubi potsećaju na oronuli peščar. Tvoji plašljivi snovi o bogu liče na štenaru. Jezik ti je stub izdajstva. Slobodno priđi! Priđi javno! Hodnici ljubavi su najtrijumfalnije kapije. Što ubuduće da stvaramo jezuitskim misterijama? Mesnati nož u utrobi žene najlepši je cvet I sve zaslepljujuće energije protiču kroz mokraćni kanal. U tebi se zaledile vekovne naslage zabluda. Kad prilaziš meni govoriš o anđelima. Neka plove zvezdane eskadrile! Pljuni u plastron mesečine! Pusti da spavaju religiozne vrline! I neka tvoje ubeđenje bude čvrsto kao neophodnost irigatora! Pogledaj kako kiše ljube zemlju, Kako je snegovi pokrivaju! Pogledaj kako se lišće priljubljuje uz oblake I u belom cvetu kako spokojno spava leptir. Drugovi! Telom i ekstazama pokrijmo ljubav i korake. Treba jednom srušiti kulu stida, Koju sagradiše senilni starci i koju nazivaju: Moral. Moral je konj koji je crkao na Maratonskim trkama. Nad glečerima oblaka danas lete avioni. Radiotelegrafija pokreće lokomotive, Tiraniju neba ustrelio je brzometni top. Zašto onda da ne lipše pop I njegov moral? Svuda gde ima ljudi moral bi mogao da teče dijamantskim mlazovima sunca I svuda gde se ravnice ljube sa horizontima Poljubac čovekov bi mogao biti topao kao hleb. Gde god drumovi zadiru rezovima noža u zemlju Čovek bi mogao izvojevati prevlast nad plašnjama potsmešljivim. Jednom bi trebalo zadaviti malodušnost. Čemu bi inače služila sva naša razmišljanja o svetu i životu. Čovek biti! Čovek! Prostotom srca zaprepastiti kao što mlaz vode sa brega u ponor pada. Nijedna mudrost nam ne može dočarati lik ljubavne noći u krevetu. Nepokretne stvari postaju prijateljski simboli. Ne uzletati u nebo! Ostaviti tu magiju deci dok im zubi rastu. Ima li veće dobrote no biti voljen od nepoznatog? Primati ljubav kao kolajne! Tako čovek jedino zaboravlja na prolaznost. Spavati sa svojim požarom u grubim čaršavima I svake zore pored čaura snova zaticati gomilu mesa i splet nerava. S večeri gledati kako se podiže most na Savi, Crven kao duga! Pod njim se obale stapaju u poljubac, I ja se tako stapam mostom nade sa Marijom. Marija! Pod nama gori zemlja! Nebo plamti više nas! U ovoj noći su tvoja usta kao izvor! U ovoj noći najmirisnije trave su tvoje kose! U ovoj noći jedino žubori tvoja krv! Marija! Ugasi lampu… Marija! lete kantaride. U ogledalu tvoja košulja spava. Marija! zašto me srce boli? I zašto ti je koža strašno žuta kao spržena trava? Obećavam ti da neću piti! Marija! sve se vino na čaršav tvoje duše proli! Obećavam ti… picu iz tvog srca, Da me nikad više glava ne zaboli. Živim samo za ljubav i njenu zastavu visoko držim u ruci. Svih sam se mudrosti napio samo za taj pojam. Kao besno pseto gotov sam svakog da ujedem za srce, Jer nijedna rana lepše ne cveta na drugom delu tela. Marija! Reči su mrtve čaure lišća što sa jasika pada u oktobarske dane. Samo reč ljubav gori kao sveta vatra koja se nikada ne gasi. Buktinja je ta na mojim grudima Ja ću od nje sagoreti, Marija! Ja ću od nje umreti, Marija! Ljubav, Marija! Njom se oprašta na giljotini! U ime njeno nož se uvlači u korice! Ona ulepšava drumove i za nju se podižu balkoni! Ona procvetava vrtove Sevilje I za nju su grmeli topovi Oktobarske revolucije. Ljubav, Marija! Ona je stvorila zastave koje se čuvaju kao relikvije I zbog toga je crvene boje! I ja sam zbog nje u tvoje meso zario srce. Ljubav, Marija! Ljubav! Ljubav! Zašto putuju brodovi? Zašto se u nebo nebo dižu balkoni? Kuda to hukte zmijski vozovi? I za koga cvetaju beladonije? O, Marija! Šta briše sve naše podlosti, Prevazilazeći i agonije? Veliki moj druže! Samo su na ovom svetu božanski putevi ljubavi I zbog toga toplo sanjam život kao na zvezdama. Samo zbog toga sam gotov da se udavim u svačijoj suzi I nikad da ne budem ništa, Da isčeznem o pepelu njenog opraštanja. ","Ljubavna poezija"
"Noć me ta u mladosti stiže, Pa mi u srcu spava da ne ozebe! Videste li pseto koje čovek tera od sebe, A ono mu i dalje ruke liže? Sa mnom je tako: mogu i ne mogu bez nje. Kada se osamim zaogrne me ogrtačem snova. I mada mi davno reče sve, Uvek je za me nova. Danima se koljemo kao hijene I jedno u drugom vidimo kugu, A opet… izvan te kobne žene U mojoj duši nema mesta za drugu. Otkad se znamo sanjamo da se rastanemo, I već sam od toga kao mesec žut, Pa se opet neobjašnjivo sastanemo Da zajedno produžimo put. Ne znam više da li je to ljubav, Ili zagonetni čulni mrak; Znam samo da bih se bez nje razbio kao splav O rečni brzak. ","Ljubavna poezija"
"Nikad više, milo moje, nikad više! Nikad više onog leta, nema zašto cvet da cveta. Umrle su oči tvoje, nikad više, gotovo je! Plakati neću ja, milo moje! Oko je prazno i slepo. Sad jeste, zlo je, sve svršeno je, a bilo nam je, bilo nam je lepo! Sve je prošlo, milo moje, sve je prošlo! Ničeg nema, sve se gasi, nestali su oni glasi. Umrle su reči tvoje, sve je prošlo za nas dvoje. Plakati neću ja, milo moje! Oko je prazno i slepo. Sad jeste, zlo je, sve svršeno je, a bilo nam je, bilo nam je lepo! Otišlo je, milo moje, otišlo je! Moja prazna ruka vene, nema tebe pored mene. Umrlo je srce tvoje, gotovo je, otišlo je! ","Ljubavna poezija"
"O, ljubavi, budimo srećni. Dođi, sedi U senu što izgleda kao suton bledi. Koračajmo polako. Opusti se. Kloni. Sad, kad nema nikoga, ti se sa mnom skloni Iza gustih živica u to vrelo žito. Što ne mogu četiri zida dići hitro U tom kutku nevinom, kao čudom nekim! Priroda je uhoda sa korakom mekim; Sakrijmo se; ne veruj muku što nas rubi; Čuj kako ti kolena žarka duša ljubi, Jer ja sam samo duša, duša što ti tepa; No duša je sposobna da u kandže ščepa Ženu, i odnese je, i da svet potresa Tajanstvenim poklikom orla sa nebesa I zloslutnim čekanjem zveri koja reži. Što je divno postići cilj kome se teži, Slušati stišavanje blage opomene, Opiti se tajnama dragim što rumene Milo lice! Slatko je obećanje njeno Što za tren razmišljanja biće povučeno! Povučeno? Nikako. Biće još i jače… Sakrijmo se. Grana se izdajnički mače. Uvek se saznavalo gde i kad se kriju Eshil i Megarila pitomih očiju, I bilo bi odato njihovo šaptanje, Jer je oleandrima tad drhtalo granje. ","Ljubavna poezija"
"Pošto sam pehar tvoj, još pun, usnama tako; Pošto u tvoje ruke zaronih blijedim čelom; Pošto dah blagi katkad udisao sam lako, Dah tvoje duše, miris tamnim ovijen velom; Pošto mi bješe dano da te još čujem reći Riječ onu što na srce svoj tajni melem toči; Pošto viđeh u tuzi, pošto viđeh u sreći Tvoja usta na mojim, a pred očima oči; Pošto vidjeh gdje mi je nad sretnom glavom sjala Zvijezda tvoja, avaj, uvijek maglom omotana! Pošto vidjeh gdje mi je na val života pala Latica s ruže otrgnute od tvojih dana! Ja mogu godinama sada žurnim da velim: – Letite dalje, jer će starenje moje stati! Odlazite odavde s tim vašim cvijecem svelim, Ja imam cvijet kog nitko ne moze uzabrati! Udrite krilma, prosut nećete moći njima Tu čašu tako punu iz koje sada pijem. U meni više plama, no u vas pepela ima! Više no vi zaborava, ja ljubavi krijem! ","Ljubavna poezija"
"Rašcešljane kose i bosa je bila, sedeć, bosonoga, uz te trske mlade: dok prolazah tuda mišljah da je vila, i rekoh: „Hoćeš li doći u livade?“ Podiže na mene svoj pogled oholi što osta lepoti da na slavlje seća, i rekoh:“ Hoćeš li, dob je kad se voli, hoćeš li u šetnju pod senkom drveća?“ Brisala je stope kraj reke u travi: kad po drugi put zagleda se u me u nestašnoj djevi misao se javi, Oh! kako pevahu ptice udno šume! Kako voda blago ljubljaše obalu! Ugledah u trsci zelenoj i punoj devojčicu srećnu, divlju, ustreptalu, s kosom u očima, i s osmehom u njoj. ","Ljubavna poezija"
"Lepota i smrt su dve velike stvari, Što sadrže mnogu sen i svetlost sjajnu; Dve obilne sestre, pune strašnih čari, Skrivajući istu čudnovatu tajnu. O glasovi, oči: crne, plave žene! O biseri nežni što vas ljulja more! Ja mrem a vi sjajte, budite voljene. O vi svetle tice, usred mračne gore! Judita, naša je sudba skoro ista, Što se ne bi reklo, poredeć nam lice: Sav bezdani svemir u oku vam blista; Moja duša krije zvezdan ponor ceo, Susedi nebeski mi smo, gospođice, Pošto lepi vi ste a ja ostareo. ","Misaono - refleksivna poezija"
"Prošla je bura, stišale se strasti, I ljubav s njima sve je bliže kraju; Drukčije sada tvoje oči sjaju – U njima nema ni sile ni vlasti. Ja čujem: naša srca biju tiše, Tvoj stisak ruke nije onaj prvi; Hladan, bez duše, bez vatre i krvi, Ko da mi zbori: nema ljeta više! Za društvo nekad ne bješe nam stalo, O sebi samo govorismo dugo; No danas, draga, sve je, sve je drugo: Sada smo mudri i zborimo malo… Prošlo je ljeto! Mutna jesen vlada. U srcu našem nijednog slavulja; Tu hladan vjetar svele ruže ljulja, I mrtvo lišće po humkama pada… ","Ljubavna poezija"
"O, da mi je nešto pa da budem reka, Pa da tečem ispred tvoje kuće male; Pevajući tebi da razbijem vale O pragove gde ti staje noga meka. Pa kad niz pragove siđeš sa ibrikom Da zahvatiš vode, da ti zgrabim ruke, Prigrlim te sebi u svoje klobuke, I da tebe, draga, više ne dam nikom. Na dušeku trava i mojih smaragda, Kao nimfa moja, da počivaš svagda, I da niko ne zna tvoje mesto gde je. Samo moje oči da gledaju u te, Samo moje sve dubine i sve kute Da lepota tvoja osiplje i greje. ","Ljubavna poezija"
"Ne bira se ljubav kao ni smrt. Sve je u knjigama duboko pod morem zapisano. Jezikom neznanim nama, nebesnim pismenima. Niti se oduprijeti možeš niti preskočiti dan. Kao što ne možeš tuđi san usniti niti okom drugim vidjeti. Volio bih da nisi ti ona koju u ovom času volim. ","Ljubavna poezija"
"Tvoje će oko zaboraviti moj neodlučan korak i uho će zaboraviti moj neobuzdani smeh i usna će ti zaboraviti moj gorak usnotok reči i rame će ti zaboraviti moj nesiguran dlan samo će tvoja kosa upamtiti moju ruku koja se suprotstavlja zamišljenom vetru. ","Ljubavna poezija"
"Recimo da je otišla iz grada u nepredvidivu večer i da su joj zameli puti. Recimo da su boje kojima sam je slikao bile nestalne i da su izčilile sa kože. Recimo da je odlučila da je ne prepoznaju moje zene, da ima srce nevidivo. Samo da nije mrtva, samo da diše. Tačka na kraju priče mala je kao srce. Stavljena je lakim potezom, ali još pulsira, još se otima svetlu. ","Ljubavna poezija"
"Moja te reč dotakla u trenu kad si odlučila da ne veruješ nikome ko je odrastao i ko pokušava da te ukroti. Kao ptica nevidljiva, kao žuti list koji te u šetnji presretne naglo i upozori na pad. Jer jesen je. Jer sve je prolazno i sve se smenjuje. Kao da gledaš veliku reku u predvečerje koja odnosi bele lađe, a iza svakog malenog osvetljenog prozora možda odlazi neko koga bi mogla zavoleti zauvek. ","Ljubavna poezija"
"Ulaziš u pesmu kao u svoj vrt slažeš reči, pomeraš mlado drveće u nekakav red razumljiv tvom oku tako nehajno kao što u san moj ulaziš kao u svoj vrt gde te svaka travka s radošću dočekuje i sunce ti na rame silazi, i korak ti je lak i nečujan, kao da si i sama od sna satkana, iz noći u noć tako sa morem snagu premeravaš, umiruješ ga rečima i u poslušnu pticu pretvaraš. Ulaziš u pesmu kao u svoj dom gde je sve oblikovano tvojom rukom, koja i mojom rukom uzaludne reči ispisuje koje bi da me od tebe odbrane. ","Ljubavna poezija"
"U Mostaru sam voleo neku Svetlanu jedne jeseni, jao kad bih znao sa kim sada spava, ne bi joj glava, ne bi joj glava, jao kad bih znao ko je sada ljubi, ne bi mu zubi, ne bi mu zubi, jao kad bih znao ko to u meni bere kajsije još nedozrele. Govorio sam joj ti si derište, ti si balavica, sve sam joj govorio. I plakala je na moje ruke, na moje reči, govorio sam joj ti si anđeo, ti si đavo, telo ti zdravo što se praviš svetica, a padale su svu noć neke modre kiše nad Mostarom. Nije bilo sunca, nije bilo ptica, ničeg nije bilo. Pitala me je imam li brata, šta studiram, jesam li Hrvat, volim li Rilkea, sve me je pitala. Pitala me je da li bih mogao sa svakom tako sačuvaj Bože, da li je volim, tiho je pitala, a padale su nad Mostarom neke modre kiše, ona je bila raskošno bela u sobnoj tmini al’ nije htela to da čini, nije htela il’ nije smela, vrag bi joj znao. Jesen je, ta mrtva jesen na oknima njene oči ptica, njena bedra srna, imala je mladež, mladež je imala, ne smem da kažem, imala je mladež, mali ljubičast, ili mi se čini. Pitala me je da li sam Hrvat, imam li devojku, volim li Rilkea — sve me je pitala, a na oknu su ko božićni zvončići moga detinjstva zvonile kapi i noćna pesma tekla tihano niz Donju Mahalu, Ej, Sulejmana othranila majka. Ona je prostrla svoje godine po parketu. Njene su usne bile pune kao zrele breskve, njene su dojke bile tople ko mali psići. Govorio sam joj da je glupava, da se pravi važna, Svetlana, Svetlana, znaš li ti da je atomski vek, De Gol, Gagarin i koještarije, sve sam Joj govorio, ona je plakala, ona je plakala. Vodio sam je po Kujundžiluku, po aščinicama, svuda sam je vodio, u pećine je skrivao, na čardak je nosio, pod mostovima se igrali žmurke, Neretva ždrebica, pod starim mostom Crnjanskog joj govorio, što je divan, šaputala je, što je divan. Kolena joj crtao u vlažnom pesku, smejala se tako vedro, tako nevino, ko prvi ljiljani, u džamije je vodio, Karađoz-beg mrtav, premrtav pod teškim turbetom; na grob Šantićev cveće je odnela, malo plakala, kao i sve žene, svuda sam je vodio. Sada je ovo leto, sad sam sasvim drugi, pišem neke pesme, u jednom listu pola stupca za Peru Zupca i ništa više, a padale su svu noć nad Mostarom neke modre kiše, ona je bila raskošno bela u sobnoj tmini al’ nije htela to da čini, nije htela, il’ nije smela, vrag bi joj znao. Ni ono nebo, ni ono oblačje, ni one krovove, bledunjavo sunce — izgladnelog dečaka nad Mostarom ne umem zaboraviti, ni njenu kosu, njen mali jezik kao jagodu, njen smeh što je umeo zaboleti kao kletva; onu molitvu u kapeli na Bijelom Bregu, Bog je veliki, govorila je, nadživeće nas; ni one teške, modre kiše, o jesen besplodna, njena jesen… Govorila je o filmovima, o Džemsu Dinu, sve je govorila, malo tužno, malo plačljivo o Karenjini; govorila je Klajd Grifits ne bi umeo ni mrava zgaziti, smejao sam se — on je ubica, ti si dete; ni one ulice, one prodavce poslednjeg izdanja „Oslobođenja“, ni ono grožđe polusvelo u izlozima ne umem zaboraviti, onu besplodnu gorku jesen nad Mostarom, one kiše, ljubila me je po cele noći, grlila me i ništa više, majke mi, ništa drugo nismo. Posle su opet bila leta, posle su opet bile kiše, jedno jedino malo pismo iz Ljubljane, otkuda tamo, ni ono lišće po trotoarima, ni one dane, ja više ne mogu, ja više ne umem izbrisati. Piše mi, pita me šta radim, kako živim, imam li devojku, da li ikad pomislim na nju, na onu jesen, na one kiše, ona je i sad, kaže, ista, kune se Bogom potpuno ista, da joj verujem, da se smejem davno sam, davno, prokleo Hrista a i do nje mi baš nije stalo, klela se, ne klela, mora se tako, ne vrede laži. Govorio sam joj o Ljermontovu, o Šagalu, sve sam joj govorio, vukla je sa sobom neku staru Cvajgovu knjigu, čitala popodne, u kosi joj bilo zapretano leto, žutilo sunca, malo mora, prve joj noći i koža bila pomalo slana, ribe zaspale u njenoj krvi; smejali smo se dečacima što skaču s mosta za cigarete, smejali se jer nije leto, a oni skaču — baš su deca, govorila je: mogu umreti, mogu dobiti upalu pluća… Onda su dolazile njene ćutnje, duge, preduge, mogao sam slobodno misliti o svemu, razbistriti Spinozu, sate i sate mogao sam komotno gledati druge, bacati oblutke dole, niz stenje, mogao sam sasvim otići nekud, otići daleko, mogao sam umreti onako sam u njenom krilu, samlji od sviju, mogao sam se pretvoriti u pticu, u vodu, u stenu, sve sam mogao… Prste je imala dugačke, krhke, beskrvne a hitre, igrali smo se buba-mara i skrivalice, Svetlana izađi, eto te pod stenom, nisam valjda ćorav, nisam ja blesav, hajde, šta se kaniš, dobićeš batine; kad je ona tražila — mogao sam pobeći u samu reku — našla bi me, namiriše me, kaže, odmah, pozna me dobro. Nisam joj nikad verovao, valjda je stalno ćurila kroz prste. Volela je kestenje, kupili smo ga po Rondou, nosila ga u sobu, vešala o končiće, volela je ruže, one jesenje, ja sam joj donosio, kad svenu stavljala ih je u neku kutiju. Pitao sam je šta misli o ovom svetu, veruje li u komunizam, da li bi se menjala za Natašu Rostovu, svašta sam je pitao, ponekad glupo, znam ja to i te kako; pitao sam je da li bi volela malog sina, recimo plavog, skakala je od ushićenja — hoće, hoće, a onda, najednom, padala je u neke tuge ko mrtvo voće: ne sme i ne sme, vidi ti njega, kao da je ona pala s Jupitera, ko je to, recimo, Zubac Pera, pa da baš on a ne neko drugi, taman posla, kao da je on u najmanju ruku Brando ili takvi. Govorio sam joj ti si glupa, ti si pametna, ti si đavo, ti si anđeo, sve sam joj govorio. Ništa mi nije verovala. Vi ste muškarci rođeni lažovi, vi ste hulje, svašta je govorila. A padale su nad Mostarom neke modre kiše… Stvarno sam voleo tu Svetlanu jedne jeseni, jao, kad bih znao sa kim sada spava, ne bi mu glava, ne bi mu glava, jao, kad bih znao ko je sada ljubi, ne bi mu zubi, ne bi mu zubi, jao, kad bih znao ko to u meni bere kajsije, još nedozrele. ","Ljubavna poezija"
"Karanfil, crvenkast kao stid, Otvara slatku laticu sećanja. Od belog jorgovana boli me vid, Od plavog — ruka skoro sanja Da su joj prsti postali cvet Pa tužno i veselo mirišu Kraj ruže koja je skupila svet I krv i tajnu i usne koje sišu Sa druge usne smeh i smrt. O najlepše se lipa smeje — U samom vazduhu kao gust vrt. Pod očima trava mirno veje. Žuta se lala u njoj zlati I klati i tako teku sati. ","Ljubavna poezija"
"Niko na njoj ne vidi tvoje ruke kada prolazim ulicom. Niko na njoj ne vidi tvoje prste kad je vratim kući. Maleno dugme je opet ušiveno, i zakopčani svi snovi visoko do vrata. Ja ovu haljinu nežno skidam, ja ovu haljinu pazljivo oblačim. Ona za mene moć mađije ima. Volela bih da tvoje ruke na njoj mogu da pokažem svima. ","Ljubavna poezija"
"Obožavam te kao nebo noću, O posudo tuge, tu tvoju mirnoću Ljubim te sve više što mi bežiš dalje Čak i kada mislim da te tama šalje Da bi ironično razmak povećala Što ga je do neba već priroda dala. U divljem naletu nasrćem i skačem I k’o crv lešinu ne bih dao jačem! I meni je mila u očaju slepom, Čak i ta hladnoća što te čini lepom. ","Ljubavna poezija"
"Laki miris naše postelje prožeće, grobnice duboke biće nam divani, okruživaće nas neobično cveće, što za nas procveta nekoj lepšoj strani. Dok poslednji žar im troši čežnja ista, dve ogromne baklje naša srca biće, i u blizanačka ogledala čista, u dva naša duha – sjaj dvostruki liće. U veče od plave i rumene tajne grcaće nam dugo tuge oproštajne da u istu munju salije nas strasnu; Anđeo će, potom, vrata da otvori, i veran i vedar, ponovo razgori ogledala mutna i plamen što zgasnu. ","Ljubavna poezija"
"Tvoj hod u pregibu svetla ti odela Liči mi na onu hladnu igru zmija, Kad se mirno kreću pod štapom mađija I podižu glavu iz spleta svog tela. Ko talasi mora golubije boje, Ko nemilosrdni vali žuta peska – A odozgo nebo bez sjaja i bleska – Tako raste i sjaj te hladnoće tvoje. Nikada očiju tih – ledna otkrića Ne otkažu svoju zagonetku bića: Tu svingu koja je – anđelskoga roda. Sja ko čelik, zlato i drago kamenje, Ko u mraku prazno zvezda treperenje – Žena što nikakva ne donosi ploda. ","Ljubavna poezija"
"Stižeš li sa neba il iz večnih tama? Tvoj pogled, božanstven i ispunjen tminom, Lepoto! I dobro i zlo nosi nama, Pa te zato mnogi porede sa vinom. U tvom oku Sunce zalazi i sviće, Ko olujno nebo, ti odišeš zrakom; Usne ti amfora, a poljupci piće Što heroje slabi, decu čini jakom. Iz bezdana kroči il sa zvezda pade? Uz tvoj skut se Udes moto kao pseto; Nasumice rasipaš radosti i jade, Vladajući nad svim, nehajna za sve to. Po mrtvima gaziš i rugaš se njima; Pod Nakitom tvojim i Groza je ljupka, A porok, taj dragulj najdraži međ svima, Po stomaku tvome zaljubljeno cupka. Ozareni smrtnik leti tvojim tragom, Svetiljko, i kliče: Blagoslov tom plamu! Drhtavi ljubavnik povijen nad dragom Sliči samrtniku što miluje jamu. Sa nebesa ili iz pakla, šta mari, Lepoto! Grdobo grozna i prokleta Ako mi tvoj pogled, osmeh i sve čari Šire vrata dosad nepoznatog Sveta! Bog ili Satana? Anđeo, Sirena, Šta mari, činiš li – o, mirise, sjaju, Svilooka vilo, kraljice ljubljena! Svet manje odvratnim dok nam dani traju! ","Ljubavna poezija"
"Brodovi – i oni u luke se sliše. Vozovi – na stanicu teraju i oni. A mene ka tebi nešto tim više – jer volim – vuče i goni. Puškinov vitez u podrum se skriva, cicija u svome novcu da uživa. Tako ti se vraćam ja, draga, predano Moje je to srce, s divljenjem ga gledam. i gar sa sebe spira, brije se i mije. Tako i ja, tebi vraćajući se, zar ne odlazim kući, zar nije?! Konačnoj se vraćamo meti. Smrtne zemaljsko naručje veže Tako tek što rastanemo se ja i ti, nepokolebljivo ti težim. ","Ljubavna poezija"
"Sve je prošlo što mi se mililo, Mojih dana prispelo je veče; Čini mi se u snu mi se snilo — San je bio — al’ i san proteče!… Imah momu koja me volela — I danas mi za njom srce vene; Duša bi mi ostavila tela, Te devojke kad se opomene! Već sam s njome staj’o pred oltarom, Da postignem što mi srce žudi, S plamom srca, sa ljubavim žarom — Al’ smrt njena od sna me probudi. Mislio sam sred mačeva ljuti’, Gde junaci svome gnevu gode, Bolnom srcu mrku krv prosuti Na bojištu srbinjske slobode, Al’ san ode k’o prolećni sneže, Krv ne osta srca na bojištu, Na njem’ zmija k’o da otrov leže, Prošlosti ga tako rane tištu!… ","Ljubavna poezija"
"Ti si bila… tebe sam ljubio! Tebe nesta… srce mi se para… Ta sam sebi nesam više mio! Život mi se u kletvu pretvara… Tebe nema — srce mi se para. Nesam znao ljubavi ni zraka. Al’ Bog reče da zora zarudi: Svetlost sinu iz crnog oblaka. »Zlato moje!« — promucaše grudi — »Sunce jarko, ti mi ljuba budi! Poljubi me, sunce, zagrli me!« — A sunce me moje zagrlilo, I ja sam se zagrlio s njime, Tu izdahnut’ al’ bi slatko bilo! A sunce se oko mene svilo. Ne izdahnut’ — teško j’ izdahnúće! Mlađan život — oh, ta sladak mi je! Za njim čezne srce uzdišuće, A bez tebe života mi nije. — Ljubi, zlato, doklen srce bije!… Tamnim grobom večna ponoć vlada, U njemu je studeno i nemo!.. Sini, sunce!… Još si cvet i mlada. Živi, sunce, da se milujemo — U grobu je studeno i nemo. ","Ljubavna poezija"
"Izlasti iz grča svih mrtvih u tebi dan s likom što neće u pokrov da platni dok iz krušnih peći opet ne ishlebi novih poljubaca koral okovratni. A ja? Grob što ljubav odvezuje grobom? Grlitelj vremena? Otimač o presto slobode kraj tebe, u tebi, s tobom? Ne znam ko sam. Lik mi iz zrcala nesto. Možda sam svom liku sam ubica bio? Ja? Ništa. Klackam se. Čas svodovi kišni. Čas udar o zemlju. Je l’ se tad razbio lik sna, lice nade? Uzleti – izlišni? Ne znam. Reka teče. Smrt licu lik skine i kaplje niz javu svom Savom što davi, pa mi, neplivači niz oluk sudbine, ni voleći nismo roditelj ljubavi. Prelastim. Iz krušne peći tek ishlebim a lik mi laneni u pokrov već platni. Ipak, i bez lica, drhteći ja tebim ja, tuđeg poljupca, koral okovratni. ","Ljubavna poezija"
"Praštaj mi, dragano, so i hleb nežnosti, senka robovanja pala mi na rame. Ako se ne vratim, devojko, oprosti krvi što će teći da ne bude tame. Bunom bukte polja i dime se luke. Grad je crn od bola što sve više boli. Cela moja zemlja beži u hajduke i gine da ljubi, juriša da voli. S njom ja loptim vreo, pod krvlju iščezo i pred zadnjom senkom kršim kosti gnevne lancu, što nam zemlji ruke naše vezo, svetle ruke rada, prste tako drevne. Da ne dragam više? Da te ne milujem ljubavlju što vri slobodi na kratere? Praštaj! Na rastanku nju ti posvećujem – zvezde i mog tela krvave ivere. ","Ljubavna poezija"
"Hoću u tvom srcu, posle tamnih jada, Da ostavim jednu nostalgiju dugu: Pa sve kada prođe, da se sećaš tada Sa bolom na sreću, s radošću na tugu. Hoću moja ljubav, kad sve jednom padne, Da u tebi umre, kao u dan sivi Što mre grmen ruža: miris koji dadne, To je bolna duša koja ga nadživi. I kad ovi dani za svagda prohuje, I kad opet htedneš čuti moje ime, Hoću da se ono u tvom srcu čuje Kô šapat poljupca i uzdisaj rime. ","Ljubavna poezija"
"Kada je poznah, nebo beše mutno, Vrti su mreli s bolnim nestrpljenjem; Jesenje vode šumile zloslutno, I sve očajno žurilo za mrenjem. I mladost moja nije više znala Za dane strasti i trzanja njina: U moju dušu njena sen je pala, Bleda i hladna, kao mesečina. Glas njezin beše kô muzika tuge: I zato mišljah, u slušanju mnogom, Samo na prošlost, na jeseni duge, Na hladna neba, i na tužna zbogom. Poljubac njezin beše tih i ledan, Mramorni poljub; a kosa joj plava Odisala je setan miris jedan Bokora ruža koji docvetava. I mnogo puta, u jutra, bez moći, Prenem se kao iz olovnih uza: Ja ne znam šta sam snevao te noći, Ali mi oči mutne, pune suza. ","Ljubavna poezija"
"Cvili, harmoniko. Puca glava… Naviru zvuci vodoplavni. Pij sa mnom, kučko šugava, Pij sa mnom. Obljubili te, opoganili- Pripadaš ulici. Zašto mokriš tim plavim pogledom? Hoćeš po gubici? U baštu bolje idi, strašilo, Da plašiš vrane. Do bola si me zajašila Na sve strane. Cvili, harmoniko. Cvili, stradijo. Pij, mešino šuplja. Ja bih onu sisatu radije- Još je i gluplja. Među ženama nisi mi prvina. Ja sam vas mnogo….. Ali sa takvom, kao ti, strvinom, Prvi put smogoh. Što bolnije, to bučnije, Čas tu, čas tamo, bez traga. Ja neću da se ubijem, Idi do vraga. Sa vašom psećom skućnicom Vreme je da se oprostim. Draga, ja plačem, mučim se, Oprosti….Oprosti…. ","Ljubavna poezija"
"Haljina bela , purpurna traka , Latice kidam dozrelog maka. Slavlje u selu poput oluje, U kolu njena pesma se čuje. Secam se, minu uz podsmeh blagi : „Lep si , al’ nisi mog srca dragi . Plam tvoje kose nek vetar gasi, A moje drugi miluje vlasi.“ Znam da joj nisam blizak i mio: Malo sam plesao, premalo pio. Bio sam tužan, uvek u seni, Dok pesma ječi i vino peni. Srećnik, jer on je bestidnik mali, Njegova brada prsi joj pali. I dok u plesu vatra je greje, Ona se meni u lice smeje. Haljina bela, purpurna traka, Latice kidam dozrelog maka. Tu poput maka srce mi vene, Zalud jer ona nije za mene. ","Ljubavna poezija"
"Ljubavi, poplavo preko brega dana, kurjak tvojih reka rasple se u more naglo, ko grom što se iznad gromobrana kao rog zario u šumne ponore. O, ljubavi, šta sam, ne znam šta sam bio, da l’ pio, ljubio, o, uporednici, brodim li, o, slutnje, jesam li brodio morem kojim plove svetlu ljubavnici, pa sam posto ljubav, posto cilik rose, reski izvor snage klonućima mesa, ženi koju volim – zanosi što nose mene ko njen udes pod granom nebesa. ","Ljubavna poezija"
"Ti si još dete, o, nasmejana, i tako puna ptičijih šala, igračku grla si mi dala i šljive oka mokre od grana. Sviralo živa, tako si čista i žena, žena uzdrhtala …. Na usni si mi ugledala, mesto poljupca, dva vrela lista. ","Ljubavna poezija"
"Kad pređem na san u vatri gorenja ruku moju hvata ruka strasno blaga kraj mene treperi vedra moja draga dok mi vihor čupa šume iz korenja. Pod životom gori život snom te strasti, šiklja mlaz plamena detinjasta, vita, tuga kao majka zabrinuto pita hoću li za ljubav ubiti i krasti. Ako su ti školjke šumele, plavojko, u noći nemira pesmom palikuća – selo će još noćas goreti ko luča. Ako su ti ruke drhtale, devojko, za zlatom crvenim pod kim život vrvi – s jutra imaš grivnu krvavu od krvi. ","Ljubavna poezija"
"Sumračak pada; tišina se svija, U milju tone vasiona sva; Večernja zvezda treperi i sija: Veselo sve je — samo nisam ja! Nemir mi stisko umorene grudi, Nesrećno srce što ljubit zna! Kroz tiha polja srdašce mi žudi Daleko tamo, u bajniji svet: Da zlato svoje iza sanka budi Uz glasak frule, uz uzdisaj klet… Il’ da joj šapne povetarcem blagim: Ljubim te, dušo, više nego svet! ","Ljubavna poezija"
"Ne gledaj tako, u ljutnji ne mršti se Ja sam tvoja ljubljena, ja sam tvoja Niti pastirka, niti kraljica, Čak ni monahinja-bogomoljka U ovoj sivoj sam haljini od tralja U cipelama izlizanih potpetica? Ali, kao i pre, dajem vruć zagrljaj I strah nosim u velikim zenicama Pismo moje ne paraj, mili Ne plači zbog laži istinske I dobro ga, na samo dno, skrij Na dno svoje torbe sirotinjske. ","Ljubavna poezija"
"Noćas se moje čelo žari, noćas se moje vjeđe pote; i moje misli san ozari, umrijet ću noćas od ljepote. Duša je strasna u dubini, Ona je zublja u dnu noći; Plačimo, plačimo u tišini, Umrimo, umrimo u samoći. ","Misaono - refleksivna poezija"
"Misli se moje sada onoj dižu, koje ovde nema, a srce je ljubi, pa u trećem krugu, kojeg zlato rubi, ja je opet vidim još lepšu i bližu. Za ruku me uze i reče: – U krugu ovome još ćeš sa mnom skupa biti, ne vara li nada, moro si se biti zbog mene s jadom, snoseć mnogu tugu. Umreh pre reda, ne razume glava ljudska moja dobro, šta ti srce voli ostalo je dole i sakriva trava. – Čemu maknu ruku, zašuti u sjaju? Uz te reči čiste, što leče sve boli, umalo da i ja ne ostah u raju. ","Ljubavna poezija"
"Iz kojeg dela neba i iz koje zamisli Narav uzor je uzela za milo lice, u kojem je htela da tu pokaže rajske moći svoje? Takve zlatne kose zar postoje u šumskih vila i nimfa iz vrela? Još mnoga krepkost u njoj se je srela, a najviša je uzrok smrti moje. Božanstvenu lepotu zalud ište ko njene oči još video nije, kad blagi pogled okreće i njiše. A kako ljubav i leči i bije, zna ko nju vide kad milo uzdiše i milo zbori i milo se smeje. ","Ljubavna poezija"
"Zašto ćutim, šta je, ako ljubav nije, Al ako je ljubav, Bože šta je ona? Ako je dobra, zašto je zlu sklona, Ako je zla, zbog čega slatka mi je? Gorim li od sebe, čemu plač i tužba, Kriv li sam tome, malo jauk vredi. O žrtva smrti, slatkoćo u bedi, Ako vas neću, čemu ste mi družba? Al ako vas hoću, zdvajat nemam prava, Suprotni me vetri, kroz šumu i besnoću, Teraju u čamcu vrh bezdana plava. Slab razbor i gresi razlog su mi seti, Tako da ne znam sam stvarno šta hoću, Te se znojim zimi a cvokoćem leti. ","Ljubavna poezija"
"Devojčica me grli i ljubi. Osećam kako joj se usne tope na mojim, i kako joj telo drhti od straha i čežnje. U tišini još nedovršene planinske kuće miriše rano proleće i njene male jabučaste grudi. Penušaju se večernje magle i oseća vlažnost kiše u erotičnom vazduhu. Ona se propinje na prste, pripija svoja stegna čvrsto uz mene, namešta oble kukove, svoj zaobljeni trbuh… utapa svoje nepomične oči u mojim zenicama i ljubi, ljubi… Stavljam svoj potpis usnama na njen vrat izvijen dok opijena gresima bledi moja devojčica i kao leptirica treperi na mestu Pogrešili smo kaza mi u jednom trenu slasti i vatre zaustavljajući naše disanje koje odveja vetar. Pogrešili smo, kaza mi s još većim strahom otrgnuvši se iz zagrljaja, bežeći niz proplanak i odnoseći vlažne poljupce na mladoj koži. Moje je oči ne stižu. ","Ljubavna poezija"
"Ja nemam mira a u rat ne hrlim; Leden a gorim, plašim se i nadam; Po nebu letim, a na zemlju padam; Ne hvatam ništa, a svet čitav grlim. Amor me kazni da sred uža stojim, Nit omču dreši, nit okove steže, Nit da me smakne, nit da odveže, Neće me živa, ne smatra me svojim. Bez vida vidim, nijem glasa ne gubim: Umrijeti žudim, a pomoci tražim, Sebi sam mrzak, a drugoga ljubim. Nit mi se mre nit mi se živi, Smejem se plačući, žalošcu se snažim. Ovakvom stanju vi ste, gospo krivi. ","Ljubavna poezija"
"Ta ljubav Tako silna Tako drhtava Tako nežna Tako očajna Ta ljubav Lepa kao dan I ružna kao vreme Ta ljubav tako stvarna Ta ljubav tako divna Tako srećna Tako vesela I tako jadno Drhteći od straha ko dete u mraku A tako sigurna u sebe Ko neki spokojni čovek u sred noći Ta ljubav koja je izazivala strah kod drugih Gonila ih da govore I primoravala da blede Ta ljubav vrebana Jer te druge mi smo vrebali Ganjani ranjavani gaženi dotucavani poricani zaboravljeni Zato što smo tu istu ljubav mi ganjali ranjavali gazili dotucavali poricali zaboravljali Ta ljubav cela celcata Još toliko živa A sva ozarena To je tvoja ljubav To je moja ljubav Ona koja je bila To osećanje je uvek novo I nije se izmenilo Toliko stvarno kao neka biljka Toliko drhtavo kao neka ptica Toliko toplo i živo kao leto Možemo oboje Otići i vratiti se Možemo oboje Otići i vratiti se Možemo zaboraviti A zatim ponovo zaspati Pa probuditi se patiti bditi Pa ponovo zaspati Sanjati i smrt Zatim probuditi se osmehnuti se smejati se I podmladiti se Naša ljubav zastaje tu Tvrdoglava ko magare Živa ko želja Svirepa kao sećanje Hladna kao kajanje Nežna kao uspomena Hladna kao mermer Lepa kao dan Nežna kao dete Gleda nas smešeći se I kazuje mnogo ne govoreći ništa A ja je slušam drhteći I vičem Vičem za tebe Vičem za sebe I preklinjem te Za tebe za sebe i za sve one koji se vole I koji su se voleli Da ja im vičem Za tebe za sebe i sve druge Da ne znam Ostani tu Tu gde si Gde bila si nekad Ostani tu Tu gde si Gde si bila nekad Ostani tu Ne pomiči se Ne idi Mi koji smo voleli Mi smo te zaboravili Ali ti nas ne zaboravi Jer nemamo drugog do tebe na zemlji Ne dopusti nam da postanemo hladni Da se udaljavamo sve više Odemo gde bilo Daj nam znak da si živa A mnogo docnije na ivici nekog šipražja U šumi uspomena Iskrsni odjednom Pruži nam ruku i spasi nas. ","Ljubavna poezija"
"To lice ljubavi opasno i nežno jedne se večeri javi posle predugog dana Možda je strelac bio sa lukom ili svirač sa harfom Ne znam više Zaista ne znam Znam samo da me je ranio možda strelom možda pesmom Znam samo da me je ranio iz srca krv mi teče Vrela me suviše vrela ljubavna rana peče. ","Ljubavna poezija"
"Kažem – smrt, a ljubim usnom kao predeo. Smrt ćuti, ja zvonim od starosti buduće. Pod tobom ja vidim grad mlad, uzavreo i naše smejanje s okna svake kuće. O, nikada takve strasti bilo nije k’o poljem te noći na ivici groba. Ja nisam ljubio nikada silnije tu rosu i tebe no u ono doba kad su nam svrdlali meci i vrtlozi, bol što je iz rana loptio na sve, kad je brat prohodo na drvenoj nozi, kad su nam vezali i oči i sne. Tišinom? Ne. Pesmom srce moje vrije. Ljubav je kćer čiji je sin imao sina da odagna stravu iz zemlje Srbije i ljubi devojke u kucaj malina. Dim za žar, mir za bol, muk za reč – ja neću. Ja pucam da ljubim tvoja vita rebra. I ranjen ja tražim, ko sloboda – sreću, ko dan – taj smeh pod prokislim krovom neba. Raduj se, o raduj, radujte se svi prkosu što cveta na oštrici more, toplome zrnu što pod ženskim rebrom zri, morima što okom devojke njonjore. Reknem li – smrt, ljubim ko usnom – predeo. Reknem li – kraj – zvonim od strasti buduće. Pod tobom ja vidim grad mlad, uzavreo i naše smejanje s okna svake kuće. ","Ljubavna poezija"
"Ljubomoran, nemiran, ali ne od onih grubih Volio me je kao svoje kosti Ali moju belu pticu ubi Da ne peva o prošlosti O zalasku ude u moju sobicu: “Voli me, smej se, piši stihove!“ A ja zakopah veselu pticu Iza starog bunara, pokraj jove Obećala sam da neću plakati Ali srce pretvorih u stenu I, čini mi se da su moji sati Ispunjeni pesmom ptice ubijene. ","Ljubavna poezija"
"Želela bih da se uvek sećam Srećnih dana naše ljubavi Tada je život bio mnogo lepši I sunce blistavije bilo no danas Uvelo lišće slaže se po zemlji A ja te još nisam zaboravila Uvelo lišće slaže se po zemlji Ko naša tuga i uspomene Hladni vetar odnosi ih Zajedno sve u noć zaborava A vidiš nisam zaboravila Pesmu koju si mi pevao Ta pesma je bila slična nama I tebi koji si me voleo I meni koja sam te volela Živeli smo zajedno Ti koji si me voleo I ja koja sam te volela Ali život razdvaja one One koji su se mnogo voleli O sasvim polako i bez šuma More briše tragove po pesku Koraka razišlih se ljubavnika. ","Ljubavna poezija"
"Išao sam na trg ptica I kupio sam ptice Za tebe ljubavi moja Išao sam na trg cveća I kupio sam cveće Za tebe ljubavi moja Išao sam na trg železa I kupio sam okove Teške okove Za tebe ljubavi moja A zatim sam otišao na trg robova I tražio tebe Ali te nisam našao ljubavi moja. ","Ljubavna poezija"
"Kuda lepi tamničaru Sa tim ključem poprskanim krvlju Idem da oslobodim onu koju volim Ako još ima vremena A nju sam zatvorio I nežno i svirepo Na najskrovitijem mestu svojih želja Na najdubljem mestu svojih nemira U laži budućnosti U gluposti zaklinjanja Hoću da je oslobodim Jer hoću da je slobodna Po cenu i da me zaboravi Po cenu i da ode Pa čak i da se vrati I da me još voli Ili da zavoli drugog A ako joj se taj dopadne Pa ona ode I ja ostanem sam Sačuvaću samo Sačuvaću večno Na svojim dlanovima Do poslednjeg daha Blagost njenih grudi izvajanih ljubavlju ","Ljubavna poezija"
"Seti se Barbara Kiša je lila nad Brestom onog dana A ti si išla nasmejana Srećna mokra razdragana Po kiši Seti se Barabara Nad Brestom lila je kiša neprestana Sreo sam te u Sijamskoj ulici osmehnula si se I ja ti osmeh uzvratio Seti se Barbara Ti koju nisam poznavao Ti koja me nisi poznavala Seti se Ipak se seti onog dana ne zaboravi Jedan čovek je stajao na kapiji I pozvao te po imenu Barbara I ti si k njemu po kiši potrčala’ Mokra srećna razdragana U zagrljaj si mu pala seti se toga Barbara ne ljuti se što ti govorim Ti Ja govorim Ti svima koje volim I kad sam ih samo jednom sreo Ti govorim svima što se vole I kad sam ih prvi put video Seti se Barbara Ne zaboravi Onu mudru srećnu kišu Na tvome srećnome licu I nad onim srećnim gradom tu kišu nad vodom Nad Uesanskim brodom I nad Arsenalom O Barbara Rat je velika svinjarija Šta se s tobom dogodilo Kad je ovo kišno nebo Oganj krv i čelik bio A onaj što te je Grlio ljubavno Je li živ nestao ili mrtav odavno O Barabara Nad Brestom kiša neprestano lije Kao što je nekad lila Sve je razoreno ništa nije kao pre Strašna kiša sve je u crno zavila nema čak ni bure Gvozdene krvave već oblaci jure Da ko psine svisnu S kišom iznad Bresta Istrunu nestanu u morskom bezdanu Daleko od Bresta Koji i sam nesta. ","Ljubavna poezija"
"Da li si sestro, rasla na livadi s vetrom koji se mlad zamrsi u cveće pa ti je lice kao da ga gladi krilom senke leptir sto usnu proleće. Da li si sestro rasla kraj žala pa su ti oči šumne kao more, pa su ti dojke kao dva vala što igranja ne umore. Ili si došla iz topih ruda iz bakarnih žica, iz tamne lave pa ti je glas tunel pun čuda a suza tela, nemir poplave. Ili si rasla međ peskom zlata, na dnu reke, u korenju vode pa su ti ruke oko mog vrata, dva mala izvora žedna slobode. ","Ljubavna poezija"
"Volim tvoje ruke za igračke to telo koga skoro nema. Žena je samo u mekoti mačke što u tvom struku prede i drema. Kako da nađem ruke detinje da ti objasnim šta ljubav znači, a da ne ranim to malo zverinje; usnu na kojoj se mrve kolači. ","Ljubavna poezija"
"1. Ja, sin mutnoga lovca, i vidra i ovca, zavoleo sam u gradu kolonijalnu Hanu, kćer tužnoga trgovca, jevreja udovca, kraj groblja što je držao bakalnicu i mehanu. Probudila me ko šumu blistavi kreket raketa i sad slep sam za vas, zrikavi šatrovci. Ljubav je tako sama i tako puna sveta. Ljubav je svetionik i spaseni pomorci. Od nje mi gore oči – žarulje sred rulje, od nje zru more i mreže, ribe i ribolovci, konopcem vodopada pužu sa njom jegulje i cvrkuću zlikovci ko vrapci i osnovci. O, šta sve nisam snio i šta sve nisam bio sa ćoravom Ä†orom u društvu Bogoslovca. I ono što nisam pio, što nisam razbio, plaćo sam od svoga detinjastog novca. No sad volim i kad volim, volim od neba do ruke c kojom mi ljubav s dna mora izvlači brodolomca i nadima strojeve, oživljuje sanduke i kida rešetke da čelom rušim dvorce, da tragam pokrovce, otkrivam letnjikovce i nebo s kog sam prstom tanjir sunca skino, kad sam sunce i kosti, grobara i rovca poslo u krčmu da piju devojačko vino. 2. Čim sam joj video prsa nad vagom kraj izloga Između presečene narandže i sapuna zavoleh je što je najljepša, zavoleo sam je stoga, što je sva bila hranjiva, sva kao usta puna. Hana sa zenicom od bibera , s pramenjem od vanilje sa prstima kao cveće što u čiraku gore… Ko ne bi voleo te začine, to lisnato obilje, taj dimnjak nosa, ta prsa: bibavo more. Til ne znaš njene usne što se svlače; zube što škripe, sneg što vrije tu harmoniku s dva reda dugmeta od porculana. Njeh smeh me svog iscepa i smehom sve zašije taj radosni bunar, ta životinja Hana, kad me poljubi ustima vrelim ko mlado kuče i ljulja poljupcima bez severa i smera, zagrljaji njeni u meni toče i izruče sve što divljak ruča i matroz večera. Ti ne znaš njen pogled prljav od uglja što se puši i gleda iz peći, Te kapke što se dižu: spore zavjese;oko što sine: beli badem oljušten, njene zube krilate, zube od malih reči i jezik šiljat i vreo, taj jezik pomalo raspušten. 3. Hano, barko moja, zaplovimo put tropa u prašume međ pume, zatigrimo se u leta Neka ljubav u sunce tvog trbuha zakopa moju snežnu planinu prstima suncokreta. Nek korak te noge i ruke, naježen zaveslaj trireme bes mora osedla ponovo i rastavi, iskapi i progutaj, izabrana, vreme što se ko beli medved međ zubima tvojim kravi, da iz vrča rujna, sva biljna, sva bujna šikneš i osvežiš jedra iznemogla. O, biljko, ti svetiljko, burna i olujna, ti si mi dah pronašla i srcem pomogla. 4. Noć umorna od hoda, zmijanja smelosti ne juri vetar, leptire šarene od pigmenta; noću otvaram dlan od same sadašnjosti. Na svakom prstu nosim plač pet kontinenata. Ako sam danju jedro i neprestana jara, noću sam umorno bilo, sustao sat u ruci. Ako sam bela košuta i nebo puno prevara, noću sam mače malo i flok savijen u luci. Nosim žigove pošta, na telu profile marke, na palcu južne zvezde, na srednjem kiše što liju na malome barke što seku katarakte, na kažiprstu bunu, na burmi Srbiju. Ako sam danju iskra i naprat do grla suva, noću se iz tog gneva po zemlji krv proleva; ako sam selo što duva na boga što Srbiju čuva, u snu sam zemlja što seva i psuje, plače i peva. 5. Ti ne znaš da mrtvi pod belim kamenom, kad naslonim glavu na sleđeno krilo, grle pod mojim olujnim ramenom sve što će biti i što je bilo. Tad gorim i bledim, od lomače prsti mi vreli, krvlju mi šume iskre, zabranjene knjige, od vatre su mi život i smrt jednako zreli, pod okom koluti, na ruci krug verige. Šta znate o smrti vi večni mladići? U mome mesu žive i ljube se preci. Ako me ujedeš, kroz ujed će mi izići mati moja tužna i svi tužni sveci. 6. U ovoj višnjevoj noći ja ljubim u senci busena i kažem kamenu svakom, uzalud me mrtvi pohode kada iz žila želim da klijam produžena s dojkama do krova i do kljuna rode. O ja ću, i ja ću, da se na proplanku kao sve žene iz saksije, suknje raširim i da se pretvorim u trudnu pospanku beskrajnu kvočku, da za dan ispilim stotine petorki, košnice vesele, južnjake, severce, štenad, strane obe, čitave države, đavole, anđele, tri sveta da isteram iz svoje utrobe, da dišu i jedu crni hleb sa solju, da piju ovu vodu, da drhte tu od strasti, da prime našu radost i nose nevolju onih što će pasti jer umeju rasti iz sebe, iz sveta, oblaka i ptice mamuznuti suncem i džarnuti svodom, te hitre milosnice, male veverice ti ljudi sa tvrdim, neumornim hodom. 7. Toliko sam video zala, puški i vešala i glava kad padaju s panja, da me iz tog kala, sivog ogledala, smrt gleda i svud proganja; crna se s tla diže i hladna gamiže po svetu u mom detetu, živi mi dlan liže i dahom sažiže pesme i breskve u cvetu. Urlam i alačem i vrištim i plačem, čovek s poslednjom tugom. Ja, Bol sa Bračem iz sebe pretačem, iz duge rane pod dugom. Glava mi visi od sela na Tisi do ljudi bez imena, ljubavi, i ti si po srcu, po sisi bodežom istim bodena. O, kad bi iz rane, kosti prekrhane, iz grudi ljudi, žena, mogla da kane kap vatre, da plane šuma, ta kosa zelena, da iz leda noći, na dnu nemoći, istopi brdo snage, i vrč natoči ko sunce kad skoči iz vlage na oči blage, i strgne lance, slomi katance, i vrati igru u stado, i sve prognance, robove, znance poljubi meko i mlado. I svakog što čuje digne ko oluje, povede sve mahale, da na lance što žulje i mrak što nas kuje ko živi plamen navale. I svakog koji vidi kako život bridi zovne i povede da zbaci okove i otpočne nove dane da živi bez bede. 8. Masakri, masakri, nigde lišća slave, nigde polja časti. Bolova poplave i ruke krvave u blatu nam dave svet strasti. Logori bez kraja, udarci bez duše, provale, o, provale… Bodu nas u grlo, iz zasede ruše i pale nas tihe i male. Sa groblja na groblje gone nas urote, zastave i trube. Nedelja kolje ponedeljke, subote, šest dana što rade i ljube. Koji dan da radi i ljubi i dalje, kada ih crn ubica sa psovkom u trbuh majci mrtvoj šalje, međ crve svih majki bez lica? Poznajem sve suze i bol kojim zima pušta krv dolina, kad prebitim danima, štektavim noćima kao psi bežimo od psina. Kad ludilo šiklja, kuga svakidašnja, iz zemlje čoveka… Vešala u grlu, pod rebrima plašnja i urlik, i prsti pendreka, i juriš kroz maglu od tuge do tuče, od smaka do smaka. O, ko nas za noge i za ruke vuče kroz žile usirenog mraka Masakri, masakri, nigde polja časti, nigde živa brata. U lepljivo blato mrtvi ćemo pasti sa čioda ratnih karata. 9. Ja nisam od ića, od kolenovića što bez straha ležu, ustaju veseli. Ja sam od onih crnih nikovića što su krv pljuvali i mnogo voleli. Mnogo su voleli moji žedni starci, i sa dna lomača i s vrha vešala. I kad bi im usne razneli udarci, njihova su usta udar opraštala. Svoga su se smeha, ljubavi libili, bežeći od sunca, noći i sela. I pred svakom senkom u zemlju se krili i imali mala i zgrčena tela, pa su svaku nadu tužno promašili i sve što su hteli voda je odnela. 10. Nisam od kraljića, carskih carevića što lov lovuju, biju i lumpuju. Ja sam od onih za koje se priča da uvek rade i da uvek snuju. Ja sam od gorkih nigdenikovića što žita oru i kopaju rude. Ja sam od onih prkosnih mladića što nemaju hleba, a slobodu žude. Bez igde ikog usred sveta bela, u vučjoj jami, na podu bez priča, praznih ruku i zborana čela, ja tražim čoveka i jaka i smela, druga, kog ne plaši mrak krvoprolića ni užas smrti, za velika dela. 11. Pod runom bonace medvedi od leda po dnu love ostvom školjke i škrgavce. I čitave lađe, jarboli, bez reda plove im kroz glave s posadom naglavce. Zeleni mlaz riba i senke goveda prošli su ko jeza kroz alge i prstavce. Iz srca dubokog i budnog medveda krupne surle plime idu u sve pravce. I nose na čelu lavlji lik gubavca, krv i gnev sa lica bolesna i bleda, vreli kaput dana za mraz goluždravca, starog pasoglavca, zubatog grbavca što zna kako grozno dno mora izgleda kada gladna vesla grize gladna beda. 12. Nek tvoje bude sve, daj meni sunovrate, odrpane prevrate i ljute koprive. Živeću ko pećine, ko zveri što pate, ko svi čije su oči uvek žalostive, jer ne znaju još sve, šta ljubav može znati, a žele sve spoznati, grliti grljive golje, što sakati, zebu golovrati i znaju žar dati za snove nasrtljive, da u miru umru, iz petnih žila da žive i pevaju pesme kao grom grlate, do kapi da iskape devojke pohotljive, do kraja da sagore usnice mesnate: da se ne povrate iz koščatih daljina na zemlju, ko zločinci, na mesto zločina. 13. Još laju pred kapijom. Pre istoka – ja ko puna kučka nad nemirom – prosuću se s krvlju iz debelog boka licem u lice sa gladnim svemirom. Pazite mi sunce kada se okreće s čašom u oku od pijanki razbitom, da na vinograde ne padne uveče kao kamen mlinski nad zgrčenim žitom. Čuvajte mi zemlju, da se ne umori, tu nabreklu zemlju, što je tako sočna da na njoj do kraja ne može da gori ni ljubav, ni život, ni noć bespomoćna. Bez dna je ta čaša, duplja krvoločna, bez dna je taj trbuh pun dima i žara, strast nedogrela i kost crvotočna, utvara, prevara i smrt užasno stara. O, ne želim ništa; upij me do kraja, usiši me celu, u sebe unesi takvu punu gline, gustih zagrljaja, kao zoru golu, golu me obesi za usne, za uši, za ruke što znaju gde vrištim ljubeći pre no mi smrt priđe, gde šapućem luda ko dojke što ti daju da piješ tu tamu s bradavice riđe. 14. Brojim i gledam zadnje prste zori, tople kike sunca u inju jaruga, petla koji od svetla misli da sav gori kao mrak i suza u snu moga druga, dok ko gladne zebre, bol mog ljubavnika juri stope moje kroz puste savane i grli kolonu golih prognanika, moje crne rane muvama pljuvane. Uzalud, ja tečem niz vodu nizvodno. Ruke su mi tužne ko žene kad pobace. O, kako bi htele te ruke da se bace, krišom od goniča, po Srbiji podno, da ljubav tešku prospem na mrtvace kad ne smem na pijace i na selo rodno. 15. Izlaze iz mene crna pokolenja… Ne rađaj lance na rukama roblju, oči mutne, što će od samog rođenja igrati žmurke na slepome groblju. O, nigde osmeha za moj osmeh – dete, i nigde igre za to igralište. Iz te zemlje rastu kletve i osvete, za mrtve oči i prazno ratište. 16. Ja ne čujem sunce, njegov biljni savet, ja ne slušam vetar, kišovite reči, više ne znam šta ću, kad ću, gde ću leći, šta sam kad ustajem: jutro ili avet. Alge zamršene, mrsili vas vali, s vama se igraju ribe i ostrige, a moje su kose zamrsile brige i uzdasi ljudi što su umirali. Oči izgrebene slanim noktom suza, kaljugom poruge, tugom pepeljuge, ja ne vidim više raskorake duge od mrkih hračaka, beočuga uza. Kako svoju javu, ljubav vrtoglavu gvožđu bure dati da je dnu povrati? O, neću u vodu svoju vatru slati niz glavu u Savu, morem zaboravu. ","Ljubavna poezija"
"Nećemo piti iz te iste čaše ni vodu, a ni slatko vino, niti ljubiti se u rano jutro naše, ni navečer kroz prozor motriti. Ti dišeš suncem, mene luna plavi, ali u jednoj živimo ljubavi. Uvijek je nježni prijatelj sa mnom, s tobom je vedra prijateljica tvoja. Ali ja shvatam strah u oku tamnom, i ti si krivac moga nespokoja. Mi susrete odužujemo svoje, a mir naš sačuvaćemo suđeno je. Tvoj glas u mojim pesmama se vije, u stihovima tvojim lebdi moj dah. O, ima plamen kojega ne sme dotaknuti ni zaborav, ni strah. I da znaš kako sad privlače mene te tvoje usne suve i rumene. ","Ljubavna poezija"
"Razigrani konjići poletni Po aleji, griva dugi vali… Ja te volim, grade zagonetni: Zavoleh te u prvoj pečali. Čudno pamtim: duša kao rana Zapečena, u bunilu sniva. .. Ko igračka sad sam razigrana, Ko papagaj, moj drug, samoživa. Bol mi grudi ne tišti, ne zove. Gledni, tuga iz oka ne lazi. Ne volim tek zalazaka časove, Vetar s mora niti reč: „odlazi“. II A tamo je moj mramorni dvojnik Opervažen, nad njim javor sneni. On, zanesen šuštanjem zelenim, Jezerskoj je vodi dao svoj lik. Svetli su mu daždi s lica sneli Tugu, ranu ohladio žamor. Ah, pričekaj, ti hladni i beli, I sama ću da postanem mramor. * * * Pod tamnim je velom ruke svila… „Zašto si ti danas tako bleda?“ „Zato što sam njega napojila Pićem tuge i oporog jeda“. Pamtiću to: hodom je pijanim, Iskrivljenih usana do grča Niz stubište sišao. Ja za njim, Krilca se ne dotičući, strčah. A pred kućom kriknuh: „Sve je šala! Ako odeš, umreću naprasno“. Nasmej’o se sav zelen od žala: „Hladno ti je, idi, već je kasno“. * * * Sećanje na sunce u srcu bledi, Žuti trava. Pahuljice retke, vetar što se jedi — Ovejava. U kanalima uskim već zamreće Voda usred pada. Ovde nikad ništa desiti se neće, O, nikada. Na nebu pustom tek iva ostala, Lepeza vetrena. Možda je bolje što nisam postala Vaša žena. Sećanje na sunce u srcu bledi. Tama obuzima? Možebit… Doći će noćas, dah se ledi Zima. ","Misaono - refleksivna poezija"
"Čas u zmička obmota se klupče, Oko srca koluta i čara, Čas celoga dana ko golupče Sa prozora guče, zagovara. Čas u inju razgori se, sevne Iz cvetova uspavanih boja. Čas potajno usred duše pevne Zaleluja niti nespokoja. Ume tako slatko da zarida S ustreptalih struna violine, Zagonetkom srce da iskida Iz osmeha što nenadno sine. ","Ljubavna poezija"
"Zar poljubac meni, starcu, daješ, mlada, sa usana? Zar na moje staro rame pada ruka usijana? Je l’ to ljubav, je li šala, te je tvoja ruka mala na ramenu sedog starca zadrhtala, zatreptala? Il’ si došla, zluradice, da me varkaš, da me jediš? Izmučene stare grudi da povrediš, da pozlediš? „Ja te ljubim!“… tvrdiš, mlada, puna jada, puna nada, – ali ljubav sedom starcu veruj, dušo, teško pada… Uvele su grudi moje, tvoja ljubav vatra živa – pa se bojim, starac sedi, od plamena i goriva. ","Ljubavna poezija"
"Studena me kiša šiba Već vasceli dan; Oj, primi me, krčmarice, U tvoj lepi stan! Savu, Mlavu i Moravu Prelazeći ja, Tebe sam se zaželeo I lakoga sna. Natoči mi čašu vina Iz podruma svog; Poljubi me, zagrli me, Pomogō ti Bog! ","Ljubavna poezija"
"Zašto me ne ljubiš, mog života raju? Bez ljubavi časi što da propadaju? Zašto noći čarne u samoći stojiš? Što grudi nemarne sa studenju gojiš? Potamneće lice i te oči crne; ohladneće srce, kad zima nagrne. Sve tvoje lepote, miline i slasti, sve što srce hote, dostaće propasti. Pa zato ne gubi svog proleća dane: već me grli, ljubi, dok nas ne sahrane. ","Ljubavna poezija"
"Mnogi me je dosad zapitkivō: Sa čega sam srca obolela? Sad nek znade moja družba cela: Rana j’ ljubav, što sam od njih skrivō. Tebe ljubim, čedo ponošljivo, Ti si rane srcu mi nanela. Pa što si se od mene ponela? Što li gromom biješ srce živo? Grom je riječ, kojom zboriš, hola, Da me nećeš nikada ljubiti, Kô Gromovnik sa svoga prestola. Verujem ti kao srcu svome; Veruj i ti — da ću te ljubiti, Kapi dok je srcu bolanome. ","Ljubavna poezija"
"„Vina, Milo!“ — orilo se, Dok je Mila ovde bila. Sad se Mila izgubila: Tuđe ruke vino nose. Ana toči, Ana služi, Al’ za Milom srce tuži. Nema nama Mile više! Ono malo veselosti, Što imaše dobri gosti, To kod Mile ostaviše. Ana toči, Ana služi, Al’ za Milom srce tuži. Iz Milinih ruku mali’, — Ma se rastō bela sveta — Mesto čaše od bermeta, Otrova bi progutali. Ana toči, Ana služi, Al’ za Milom srce tuži. Ko da igra? Ko da peva? Ko da žedni? Ko da pije? Ko li brigu da razbije? — Nesta Mile, nesta ćeva! Ana toči, Ana služi, Al’ za Milom srce tuži! ","Ljubavna poezija"
"Koračam dugom ulicom ka tebi. Zastanem na po puta kad shvatim Da me ni druga polovina ne bi Odvela u kraj s gradom nepoznatim. Stojim, a mislim da idem, u sebi. Ili polako stignem do predgrađa U kome mi je sve neznano kao Da sam već dopro do tvoga mesta: lađa Se vidi s’ jednog ugla gde sam stao I sunce što se gasi ili rađa. Dođe do mene glas da su me mnogi Koji me znaju već unavideli: Smeju se kao u novoj eklogi Kako se čudno gubim mesec celi Ili da sam se privoleo drogi. Prođe još jedan dan za koji vele Da je običan bio: videše me Gde se u uskoj ulici (kraj skele) S prolaznicima sudaram sve vreme. Stojim, a oni da prominu, žele. Krenuću sutra (ali ne polako) Do stabla, vode, klupe usred bilja; Svih mesta gde smo bili nauznako. Neka svi kažu da lutam bez cilja. Ja idem prema tebi, makar tako. ","Ljubavna poezija"
"U mojoj glavi stanuješ: tu ti je Soba i mali balkon s kog puca Vidik na moje misli najtananije. Ponekad slušaš kako mi zakuca Srce ko živi leptir iz kutije. Ja ti odškrinem vrata: niz basamake Silaziš u vrt za kog niko ne zna. Na povetarcu lebdiš poput slamke. (Dok za to vreme, možda: neoprezna Stojiš na nekom rubu, ispred zamke…) Nekad (u mojoj glavi dok baš skačeš U morsku penu, ispod sunca, gola) spazim te kako po kiši preskačeš Barice i sva u blatu do pola Žuriš na posao s licem ko da plačeš. Prolazi dan za danom i sva svota Vremena tvog se po dva puta zbira: Pa pola oko moga klupka mota. Vidim sa tvoga lica punog mira Da ne znaš kako živiš dva života. U mojoj glavi stanuješ i dubiš Crne i bele hodnike za moje Misli: kako mi bežiš il me ljubiš? Van tebe druge misli ne postoje. Samo dok spavam ti se nekud gubiš. ","Ljubavna poezija"
"Ti si moj život videla iz bliza: Primiso, pokret, reč što nisam reko. Znala si grč moj i kad stojiš iza. Slutila moju bolest na daleko. Ti si u mome oku dok još gasne Videla prva novog smeha klicu. A kad se vratim domu ure kasne Znala svu priču samo po mom licu. Sedim za stolom i ne znam svog lika. Pred ogledalom zalud mi je stati: U tvome oku bila mi je slika. Već pola mojih stvari s tobom trule. Niko me sada ne zna, nit će znati: Iz mene zjapi rana mesto nule. ","Ljubavna poezija"
"Usne jedino zato postoje da s nekim podeliš nešto svoje. I da ti šapat šapatom vrate. Usne postoje da se pozlate. Usne su vulkan tvog tela. Usne su izvor tvojih reka. Usne su pupoljak gde se srela pčela od vetra s pčelom od mleka. Usne postoje da se procveta u vatromete neba i sveta. Usne su da se u dahu zgusne krilatost zvezda i kometa. I nikad nikom nemoj ih dati ako ne ume da ti ih vrati toplije, mekše, mlađe i slađe. Jer usne samo zato postoje da osmeh po tvome osmehu skroje. Usne jedino zato postoje da s nekim podelis nesto svoje. To su latice najmekseg cveta. Grumencic saca prepun meda sa zlatnim ukusom kasnog leta i blagim disanjem drvoreda. One su sum kise sto rominja po celu noc niz trotoare. I prvi plamicak koji zatinja kad vatre pocnu da se zare. Usne su da se nesto sapne u jedno ustreptalo vece. Usne su da zvezda na njih kapne i da te prvi poljubac posle celog zivota pomalo pece. Usne jedino zato postoje da s nekim podelis nesto svoje. ","Ljubavna poezija"
"Mesec je tupom krivom kamom zaklao jedno veče žuto. Oprosti, bio sam skitnica samo, pa sam u tvoje oči zalut’o. I sasvim nespretno prosuo se kao lopata vrelog snega, nasmejan, izgužvane kose, od ptica ranjav, od cveta pegav. Oprosti, uvek moram da odem. Vetrove žute jesen već plače. Jezera – oči. Što kvase vode obale niske za skitačem. Uvek se biva lep na početku. Pomalo dobar. Pomalo tužan. Uvek se biva na ovom svetu na kraju tuđ, na kraju ružan. I uvek samo sebe imamo i san pun želja, nedorečen. Mesec je tupom krivom kamom zaklao jedno žuto veče. ","Misaono - refleksivna poezija"
"Četiri sata. Teški kao udar. Caru- carevo, bogu- božije! A neko Kao ja Kuda bi, kuda? I šta se meni dati može? Kada bi bio malecan Kao Veliki okean- čučnuo bi na talase, uz plimu koketovao bi sa lunom kao sa ženom. Gde naći dragu Koja bi bila kao ja? Takvu ne bi držalo nebo maleno! O, kad bi prosjak bio kao milijarder! Pare? Šta će duši? Nezasit lopov u njoj ipak spije. Moje želje- to je horda što ruši, malo joj je zlato svake Kalifornije. Kada bi bio mucav ko Dante ili Petrarka! Dušu jedinoj dati! Stihom narediti da je trulija! I reči I ljubav od koje patim- Trijumfalna je to kapija, raskošno, bez traga će kroz nju ipak, ljubavnici svih vekova da minu. O, kada bi bio tih kao grom jak- plakao bih, tugom zagrlio izandjalu planetu- pećinu. Kad bih svoj moćni pustio glas boje duge, komete bi slomile vrele ruke, i bacile se dole od tuge. Očima bih od zraka grizao noći- o, kada bi bio ko sunce bez sjaja! Tako mi se hoće. Zemlja mršavi stomak sijanjem svojim da napajam. Proći ću vukući svoju ljubavnicu. U kakvoj samo noći punoj lutanja gde zlo ne vreba, Golijati neki posejaše mene- klicu, tako velika mene tako nepotrebna? Dim pojeo vazduh ljut. Soba je- glava u paklu punom buke. Iza tog prozora, sjeti se prvi put ludački milovah tvoje ruke. A sada sediš, srce železno, tudje, Još je dan- teraš me uz osmeh, možda lukav. U tamnom hodniku nikako da udje drhtajem slomljena ruka u rukav. Poći ću, besciljno, do mila vraga. Divlji, izbezumljen, očajan, jadan. Ne treba tako moja draga, rastanimo se odmah sada. Pa, ipak, moja ljubav- teško breme za te na tebi stoji, ma kud pobegla tajno. Daj, poslednjim krikom svojim da gorčinu uvreda isteramo. Buka oznoje do umora, on spas nadje u vodi jaže. Bez tvoje ljubavi ja nemam mora, volim te stihovima-ne pomaže. Da se odmori- i slon se sprema, legne u pesak, vreli, istinski. Bez tvoje ljubavi ja sunca nemam, a ne znam gde si, ne znam s kim si. ","Ljubavna poezija"
"I osjećam – „JA“ za me je malo. Neko se iz mene uporno otima. Halo! Ko govori? Mama? Vašeg sina divno boli! Mama! Srce mu požar obuzeo. Recite sestrama,Ljudi i Olji- ne zna više kud bi se dio. Svaka riječ, ma i šala, koju rigaju usne goruće, izbacuje se kao prostitutka gola iz zapaljene javne kuće. Ljudi njuše- vonja paljevinom! Stigli nekakvi. Blještavi! Pod kacigama! Čizmetinama nije moguce! Recite vatrogascima, da se nježnije penju na moje srce goruće. Sam ću. Bačve suza iz očiju istočiću. O rebra dajte da se operem. Iskočiću! Iskočiću! Iskočiću! Iskočiću! Ljosnuli. Iz srca nećeš iskočiti! Na lice što gori iz pukotine usana pougljen poljupčić hoće da prokljuje. Mama! Pjevati ne mogu. U crkvici srca pojanje se čuje! Obgorjela figurice riječi i brojeva iz lobanje, kao djeca iz goruće zgrade. Tako je strah uhvatiti se za nebo dizao goruće ruke “Luzitanije” Ljudima što drhte u tišini soba s pristaništa stooki se odražava sjaj. Kriku posljednji,- barem ti jeku o tome, da gorim, stoljećima daj! ","Ljubavna poezija"
"Vi mislite bunca malarija? To je bilo, bilo u Odesi. “Doć’u u četiri” rekla je Marija. Osam. Devet. Deset. Evo i veče u noćnu strahu beži, veče decembarsko s prozora u magli U staračka leđa smeju se i ržu kandelabri. Mene više prepoznati ne može: ja sam zgrčena gomila žila. Šta takva gomila poželeti može? A mnogo hoće takva gomila. Jer više nije važno ni to što sam od bronze, ni to što srce moje – od gvožđa hladnog – bije. Noću i čovek svoj zvek u nešto žensko, meko, želi da sakrije. I ja sam, ogroman. na prozoru savijen, rastapam staklo celom od čelika. da li je to ljubav ili nije? I kakva je – mala ili velika? Odakle velika u takvom telu: mora da je to malena, neka krotka ljubav, što se u stranu baca od automobilskih sirena i voli zveket praporaca. Opet i opet čekam, zabivši lice u rošavo lice kiše. I već me je poprskala dreka gradske plime, sve više. Ponoć, sa nožem kog pruža – do đavola s njim! – došla je, zaklala. I kao s’ panja glava suznja, dvanaesta ura je pala. u oknima sumorne kišne kapi, kreveljeći se, nakrcale, k’o urlanjem usta da su razjapile himere s pariske katedrale. Prokleta da si! I pocepa usta skoro krik. Zar ti je i to malo? Čujem: nerv, tiho, kao s kreveta bolesnik, podigao se. I , gle – u početku jedva je posao jedva, onda je ustalasan, jasan, potrčao. Sada je sa druga dva očajno igrati stao. Pao na plafon spratu niže. Živci veliki, mali, mnogi – pomamno skaču i već – gmižu. Živci pali s nogu! A noć se po sobi glibi i oko, otežalo, odatle nikako da se ispravi. Odjednom, vrata zacvileše, ko da krčma zub na zub ne može da sastavi. Ušla si osorna, kao “na!” gužvajući rukavice kao luda, i rekla: “Da, znate, ja ću da se udam.” Pa šta, udajte se. Ništa nije bilo. Izdržaću. Gledajte – ja sam spokojan ko bilo pokojnika. Sećate se? Govorili ste: “Džek London, novac, ljubav, strasti” – a ja videh samo jedno: vi ste Đokonda, koju treba ukrasti! I ukrali su je. Opet ću ljubav u terevenkama utući povije obrva ozarivši vatrom. Pa šta! Ponekad i u izgoreloj kući skitnice nađu dom! Izazivate? “Manje no prosjak kopejaka vi imate smaragda bezumlja” Setite se! Pala je Pompeja od razdraženog Vezuva! Hej! Gospodo! Ljubiteli obesvešćivanja, zločinstava, pokolja, da li ste najstrasnije videli – lice moje kada sam ja apsolutno spokojan? I osećam – “ja” za mene je malo. neko se otima iz utrobe moje. Halo! Ko je? Mama? vašeg sina nešto divno boli! Mama! Zapaljeno mu je i srce i vene. Recite sestrama, Ljudi i Olji, on nema kuda da se dene. Marija! Marija! Marija! Pusti me, Marija! ne mogu ostati na ulicama! Nećeš? Čekaš dok upalih obraza grubo, bljutav, i isproban na svemu lošem, dođem i procedim bezubo da sam ja danas “neobično pošten”. Marija, vidiš – ja se, već poguren, slamam. Marija! Kako u debelo uho zabosti nežnu reč? Ptica živi od pesme, peva gladna i zvonka, a ja sam čovek, Marija, prost, koga je sipljiva noć iskašljavala na prljavu ruku Presnje. Marija, hoćeš li me takvog? Pusti me, Marija! Zgrčenim prstima davim gvozdeno grlo zvonca. Marija! Na ulicama su zveri. Na vratu prsti davljanja što bode- Boli! Otvori svoje dveri! Vidiš – zabili su u oči iz šešira ciode. Pusti me. Mala! Ne boj se što na mom volovskom vratu sede kao planine vlažne žene od znoja gubave. Ja kroz život vučem (i to je zato) milion ogromnih, čistih ljubavi i milion miliona malih ljubavi. Ne boj se da ću se opet prilepiti za hiljade lica – ”devojke Majakovskog” – u izdajničko vreme mraka, ta to nije ipak dinastija carica krunisanih u srcu jednog ludaka. Marija, priđi! U bestidnosti nagote, ili puna plašljivih drhtaja, no daj tvojih usana lepotu što još iscvala nije: srce i ja nijednom ne doživesmo do maja, a u prokletom životu tek stoti april je. Znači – opet, dok mračno sve je to, uzeću srce, isplakano grozno, da ga nosim, ko što u štenaru pseto nosi svoju šapu presečeno vozom. Krvlju svoga srca ja radujem put, uz odeću belu lepi se prašine cveće. oko zemlje – Krstiteljeve glave po hiljaditi put Irodijada-sunce će da se okreće. I kada moja gomila godina odigra svoje do konca – krvlju označiće se put što vodi ka domu moga oca. Izaći ću prljav (od jendeka, gde provodih noći) primaći ću mu se bliže, sagnuću se i na uho mu reci: Slušajte, gospodine Bože! Kako vam ne dosadi u zele oblaka mreskavih zamakati oči odebljale, a? Hajde da organizujemo vrtešku na drvetu poznavanja dobra i zla! Svemogući, ti si izmislio za svakog po dve ruke, i svakome si po glavu dao ti – a zašto nisi izmislio da se bez muke može ljubiti, ljubiti, ljubiti?! Mišljah – Božanstvo si, svemoguće, staro, a ti si nedoučeni, majušni bogić samo. Vidiš, ja se saginjem i iz sare vadim kamu. Krilati nitkovi! U raju da ste zbijeni! Gomila perjaša od straha valja se! A tebe, što si tamjanom opijen, rasporiću odavde do Aljaske! Pustite me! Nećete me zaustaviti. lažem li, u pravu li sam ja, ali više ne mogu da budem spokojan. Gledajte – zvezde su opet obezglavili i nebo okrvavili od pokolja! Ehej! Nebo! Skini kapu! ja dolazim! Gluho. Vasiona spava, položivši sapu s krpeljima zvezda pod ogromno uho. ","Ljubavna poezija"
"Izgubljena za one koji žive na drugim rekama. Kada nema sunca slična je suncu. U zaborav sliva ovu vodu koja zvezde bunca. Bezuspešan joj trud da bude ptica nad prazninom i svud; samo je vodo-pad dok ptice padaju u svoju pesmu koju ne shvataju. Pitam njeno sunce koliko je sati Pitam joj obale kuda me to vode Pitam njene ptice kako da se vratim Pitao bih reku ali reka ode. Znam je mada me tada nije bilo. Videh neizrecive silaske svetlosti u njene vode i u moje kosti. Dan nam je uzrok noći, padu krila. Cvet umesto lampe unosim joj u noć prostor po meri moga srca i moć reči koja zadrzavajući razdaljinu ostade u podsvesti gde bol svaki minu. Pitam njeno sunce koliko je sati Pitam joj obale kuda me to vode Pitam njene ptice kako da se vratim Pitao bih reku ali reka ode. ","Ljubavna poezija"
"Oj ljubavniče, meseče! oj, ljubo, noćice! oj, zvezde, poljupcem njegovim užežene joj očice! Oj noći! oj zvezde! oj meseče! te jeste l’ vi tek san što vas iz plama žešćeg svog uspavan sniva dan? Bar ljubav moja taka je: – oh, al’ ste joj prikladni! – i ona je, ko noćni san, iz žarkih nikla dni. ","Ljubavna poezija"
"Ako se volite ljubavlju koja buja u samoći, od razdaljine, koja je više od sna nego od svesti, i po rastanku drhtaćete od miline, mognete li se još ikada sresti. Vi koji se volite ljubavlju isposnika, sa strahom od sagrešenja, koji kao ptica o kavez lomite krila, sećaćete se uvek jedno drugom lika. I po rastanku zamreti vam neće gušena htenja. Ako zbog nje patiš od nesanice i u ponoć hodaš budan po bašti, ako te lomi neutoljena želja luda, sećanja na nju nikad se nećes spasti. Onih s kojima se igramo oko vatre, a bojimo se da je dodirnemo, s kojima idemo kraj ponora nezagrljeni i nemi, sećaćemo se dugo ma i zavoleli zatim druge. Ako je želis bezgranično, a sediš kraj nje bez glasa slušajući bajku koja se u vama rađa, svanuću slično, pamtićeš je i kad se zima pred tobom zabelasa. Ako veruješ sedeći uz nju da je ljubav maslačkov puhor koji svaki dodir moze da strese, ako voliš u njoj san i dete, ako ti je bez nje pusto i gluho, misao na nju budiće te i kad se rastanete. Zauvek se pamte oni s kojima se grlili nismo, čije su nam usne ostale nepoznate, kojima smo samo s proleća, u snu, pisali pismo. Oni koji se kao reke ne mogu sliti, među kojima nema spojnog suda krvi i krvi vrele, a srca im se dozivaju ludo, zaboraviti se neće ni kad im duše budu posedele. Ako vam je ljubav nož u srcu, a bojite se taj nož izvući, kao da ćete tog časa umreti, pamtiće te on, setiće te se i umirući. Oni zbog kojih srca osećamo kao ranu, ali ranu zbog koje se jedino živi, u sećanje nam banu i kad zavolimo druge- i osetimo se nesrećni i krivi. ","Ljubavna poezija"
"Odavno sam, sugrađani čestiti, izmirenja zastavu belu na srce svoje pobola. Sve mi je sad svejedno i ravno do mora; sita sam i mržnja i ljubavi i ćutanja i romora. Za vašu borbu životnu ja nemam svojstva. A srce mi je, međutim, večno žedno svega onoga čega je sito; i umrlo bi ako bi u danu imalo čas spokojstva. Ni za sreću ljudsku nisam ja stvorena, jer ne umem da živim samo od življenja; jer ni za šta čega ima nemam divljenja; jer znam da ne mogu svoj životni dug samo snom izmiriti. Pa ipak, mada mi ovde nije udesno, života ja bih zadržala krug, jer boli mene ipak čudesno sto će me jednom nestati. Ni srca nemam vašeg, sugrađani čestiti, jer beskrajno volim nekoga iza onih na vidiku atara. Za njegov bih osmeh jedini posla preko voda i vatara, preko urvina i bregova, odavde na dan i noć hoda; pa ipak njegova ne bih mogla biti, niti će ljubav moja za njim ikad drugoga roda do pesama imati. ","Ljubavna poezija"
"Plašim se kad pomislim da će doći poslednja nedelja našeg drugovanja. Znam, biće proleće i sunca žar, i s bolom ostavićemo na dar jedno drugom slatka dugovanja. Znam, cvetaće rumeno dani poslednje nedelje našeg drugovanja. Mirno ćemo se pozdraviti; a nikada nećemo ozdraviti od čudesnog tugovanja: Što tih dana da ugledamo ticu srebrnih krila i šumu u suncu celu; sto tada baš da nam oči sretnu onu krunicu cventu radosnu i belu, belu. ","Ljubavna poezija"
"Dušu mi pokloni. Mene rastužuju ti krvi požari što iza sebe ostavljaju pepelište, te oluje što nište ženina snevanja blaga. Dušu mi pokloni, u ljubavi ja bih htela do u večna vremena da sve ostavlja traga. Dušu mi pokloni. Meni je malo taj trnutak zaborava, to nestrpljivo krvi htenje. Dušu mi, dušu pokloni, od iskoni u meni spava čežnja plamena za večnim, za ljubavi trajanjem i uznesenjem. Ja sam žena i ne čeznem samo za vrelim ljubavničkim bdenjem posle kojeg duša pada; htela bih u zagrljaju da doživim svetle snove i pijanstvo onog mutnog sklada što ljubav se zove. Htela bih da se ne izgubi nijedan naš trenutak da svaka naša milošta se stvori u kakav život, pa ma malen bio kao grumen večitog zlata, da mi duša blista posle zagrljaja kao julska nebesa zvezdama krcata. Dušu mi pokloni. Pričaj mi svoje snove u tami, pričaj mi detinjstva sećanja. Želi i ti da budeš uza me do poslednjeg dana. Dušu mi pokloni i zadnju joj česticu svaku i najlakši dašak svaki njenog bezdana. O daj mi svojih suza, noćnih nejasnih muka, pričaj šta srce ti najčešće sanja. Drhti od iznenadnog zvuka moga koraka i glasa. Želi i ti u mom zagrljaju da i posle smrti časa ostanu ti na mene sećanja. ","Ljubavna poezija"
"Dopusti, majko, kroz prozor svoj da se osmehnem na njega. On peva kako ga srećom poli osmeh moj; on peva da iz dna duše voli jedinu mene. Sa onolike daljine plave kako su mogle da se jave njegovoj pesmi zvezde jasne? Dopusti, majko, sa praga svog da ga pozdravim rupcem belim. On peva da pogled oka mog dan mu donosi; on peva: pozdravi ruke moje njemu su ponosi. Kako je mogao mesec bled noć da pretvori u prostran dan, da zaleprša svoj rubac beo, zvezdama tkan, u pozdrav njemu? Dopusti, majko, da zoru dočekam u vrtu sa njim. On peva da zajedno ćemo do zvezda se peti; on peva: ili ja njegova, ili mora umreti. ","Ljubavna poezija"
"O tebi neću govoriti ljudima. Neću im reći da li si mi samo poznanik bio ili prijatelj drag; ni kakav je, ni da li je u našim snovima i žudima dana ovih ostao trag. Neću im reći da li iz osame žeđi, umora, ni da li je ikada ma koje od nas drugo volelo; niti srce naše da li nas je radi nas, ili radi drugih, kadgod bolelo. Neći im reći kakav je sklad oči naše često spajao u sazvežđe žedno; ni da li sam ja ili si ti bio rad da tako bude – ili nam je bilo svejedno. Neću im reći da li je život ili od smrti strah spajao naše ruke; ni da li zvuke smeha voleli smo više od šuma suza. Neću im reći nijedan slog jedini šta je moglo, ni da li je moglo nešto da uplete i sjedini duše naše kroz čitav vek; ni da li je otrov ili lek ovo što je došlo onome što je bilo. Nikome neću reći kakva se zbog tebe pesma događa u meni večito: da li opija toplo kao šume naše s proleća, ili tiha i tužna ćuti u meni rečito. O, nikome neću reći da li se radosna ili boleća pesma događa u meni. Ja više volim da prećutane odemo ona i ja tamo gde istom svetlošću sja i zora i noć i dan; tamo gde su podjednako tople i sreća i bol živa; tamo gde je od istog večnog tkiva i čovek i njegov san. ","Ljubavna poezija"
"I Reci mi sad, kada već prošlo je sve: časi bolni i dani dragi, lepi; kad novi bol se starom bolu smeje; od reči tvojih kad duša ne strepi, – reci, da l’ te je moja tuga bolela nekad, kad sam te mnogo, mnogo volela? Reci mi sad, kada me ne voliš više; kad ti se prošloj ruga nova sreća; i kad se dani koji nekad biše duša ti samo, kad me vidiš, seća – reci, da l’ te je moja radost bolela jednom, kad nisam više tebe volela? II Nekad sam bila dobra i mlada i poverljiva i puna nada, nekada pre, ti si mi tada reći mog’o beskrajno mnogo, o kako mnogo sa reč i dve. Spokojni bili su dani moji, a ti si srcu mi prvi koji beše drag, pa iza svega što si mi rek’o katkad surovo, kadkad meko, ostao je trag. Sad srce moje bije tiše: već manje volim, a znam više nego pre; već sad mi ne bi reći mog’o onako dosta, onako mnogo sa reč i dve. I kad bi danas prišao meni i hteo reči davno rečeni’ buditi draž, u srcu mome šaptao bi neko: da sve što si mi ikada rek’o, bila je laž. III O, kad bi znao ti kako je meni što neću više smeti ni u proleće kad trava zeleni, ni kada cveta leti, doći ti sutonom dok tuga raste. O, kad bi znao ti kako je duši kad zadnje drveće mre i zadnje lišće žalosno pevuši što neće moći kao pre reći ti svoje jesenje plašnje. O, kad bi znao ti šta srce skriva kad oko zalud traži. O, kad bi znao ti kako jednolik biva, bez boje i bez draži, svaki dan kad te videla nisam ","Ljubavna poezija"
"Moram ti lepe večeri neke zenice tople gledati do dna, pa ti na kapke providne, meke, lagano, kao milovanje sna, spustiti usne. Moram ti jednom u dana jatu od mrskog dana učiniti drag, pa ti na srce, blago kao bratu kad bih da bola otklonim trag, spustiti ruku. Moram, kad jednom opazim da me s radošću sretaš poslednji put, uz tihu pesmu na tvoje rame, taj tako čudno primamljivi kut, spustiti glavu. Tako ćeš lepih jutara nekih pružajuć drugoj zenica dna reći: »O, gde su oni meki, slični milošti lakoga sna poljupci njeni?« Tako ćeš često u noći jatu, kada ti život ne bude drag, reći: »O, gde je ona kao bratu da mi sa srca zbriše bola trag dodirom ruke?« Tako ćeš, posle lutanja razna osamljen kad se vidiš prvi put, reći: »O, gde je ona mazna, ramena moga na osamljen kut da spusti glavu?« ","Ljubavna poezija"
"Sanjam da češ doći: jer mirišu noći, a drveće lista, i novo se cveće svakog jutra rodi; jer osmesi ljupki igraju po vodi i prolećnim nebom što od sreće blista; jer pupe topole i kao da ho6e k nebu, pune tople, nabujale žudi; jer u duši bilja ljubav već se budi, i mirisnim snegom osulo se voće; jer zbog tebe čežnje u vazduhu plove; jer priroda sva se za tvoj doček kiti. Cveće, vode, mž(|le, jablanovi viti, sve okolo mene čeka te i zove. Dođi! Snovi moji u gustome roju tebi lete. Dođi, bez tebe se pati! Dođi! Sve kraj mene osmeh će ti dati i u svemu čežnju opazićeš moju. ","Ljubavna poezija"
"Trenutka ja se sjecam sjajna, kada preda mnom se ti pojavi ko prividjenje, kao tajna, i ko ljepote genij pravi. Kad tuga sve mi skrha nade, a kinjile me strepnje taste, tvoj njezni glas mi pjevat stade i lik tvoj sanjah na dnu maste. No, doba minu.Vihor njezni rasprsio mi sne i stravu. I predadoh ja glas tvoj njezni i lik nebeski zaboravu. Polako su se vukli dani u zabiti, u zatocenju, bez zanosa, bez suza ranih, bez nadahnuca, nalik mrenju. Al stize dusi probudjenje. I opet mi se ti pojavi ko nenadano prividjenje i ko ljepote genij pravi. I kucat stade srce vruce, nov zivot u njem maha uze. I opet plamti nadahnuce, i ljubav sja, i teku suze. Ja volim samoubilacki-krvnicki nemilosrdno i brutalno. Necu drugacije. Ko to moze da izdrzi, a upoznah samo jednog. ‘Moja je krv moj put do tebe’ ","Ljubavna poezija"
"Šta ime moje za te znači? Umreće ono k´o šum vala Što tužno mije tuđa žala, Ko žagor šumski kad se smrači. Na listu tvoga spomenara Ostaće poput traga sivog, K´o grobni natpis,čudna šara Nečitljiva za ikog živog. Šta znači ono?Već odavno Val novih nemira ga briše I sećanje životodavno Ne budi u tvom duhu više. No reci ga u vreme čame, Kaži u časovima sivim: Postoji uspomena na me, Postoji srce gde ja živim… ","Ljubavna poezija"
"Bura maglom nebo krije, vihor snježni fijuče, to ko zvijer ona zavija i ko dijete zaplače. To krov od nje ostarjeli slamom nama zašumi, to ko putnik zakašnjeli u okna nam udari. Naša stara kolibica tužna, tamna samo spi. A što li mi, o starice, uz okance šutiš ti? Il od bure zavijanja umorna si, druže moj, il vretena tvog zujanja opio te tihi poj? Pijmo, dobra drugo naša, za mladosti moje jad, pij od boli, gdje je čaša? Srcu bit će lakše tad. Poj mi pjesmu kako j’ ptica preko mora živjela. Poj kako je djevojčica zorom vodu nosila. Bura maglom nebo krije, vihor snježni fijuče, to ko zvijer ona zavija i ko dijete zaplače. Pijmo, dobra drugo naša za mladosti moje jad, pij od boli, gdje je čaša? Srcu bit će lakše tad. ","Misaono - refleksivna poezija"
"Ko udara tako pozno u dubinu noćnog mira Na kapiji zatvorenoj svetogorskog manastira? „Već je prošlo tavno veče, i nema se ponoć hvata, Sedi oci, kaluđeri, otvor’te mi teška vrata. Svetlosti mi duša hoće, a odmora slabe noge, Klonulo je moje telo, umorne su moje noge – Al’ je krepka volja moja, što me noćas vama vodi, Da posvetim život rodu, otadžbini i slobodi. Prezreo sam carske dvore, carsku krunu i porfiru, I sad evo svetlost tražim u skromnome manastiru. Otvor’te mi, casni oci, manastirska teška vrata, I primite carskog sina ko najmlađeg svoga brata…“ Zaškripaše teška vrata, a nad njima sova prnu I s kreštanjem razvi krila i skloni se u noć crnu. A na pragu hrama svetog, gde se Božje ime slavi, Sa buktinjom upaljenom, nastojnik se otac javi. On buktinju gore diže, iznad svoje glave svete, I ugleda, čudeći se, bezazleno boso dete. Visoko mu bledo čelo, pomršene guste vlasi, Ali čelo uzvišeno, božanstvena mudrost krasi. Za ruku ga starac uze, poljubi mu čelo bledo, A kroz suze prošaputa: „Primamo te, milo čedo“. * * * Vekovi su prohujali, od čudesne one noći,- Vekovi su prohujali i mnogi će jošte proći – Al’ to dete jošte živi, jer njegova živi slava, Jer to dete beše Rastko, sin Nemanjin, Sveti Sava. ","Rodoljubiva poezija"
"1. Slobodna zemljo, po kojoj se krećem, Slaviću tebe uvek, ko i sada, I tvoja polja, okićena cvećem, Gde pasu tvoja sviloruna stada. U tebi vlada red i blagostanje, Pa i tvoj narod naravi je retke: Zabava mu je – kolo i pevanje, A zanimanje – stočarstvo i spletke. On se u tome izvežbo toliko, Da ga pod suncem ne nadmaša niko. 2. Po tebi reke beleskaju hladne, (Jedna se od njih Čemernica zove) Po njima leti, kada sumrak padne, Brđani dođu i pastrmke love Po svu noć dragu… Srebrni talasi Sumorno biju o obale mirne, I trska šumi i trepere glasi, Ponoćni lahor kad je krilom dirne; A čamac leti i talase reže, I jednolika pesma se razleže. 3. Ah, šta sam puta u julijske noći Bludio samac kraj pustih obala, I slušo pesme po tavnoj samoći, I šum i žubor razigranih vala… Plavo Dunavo, sećaš li se mene, I da li čuješ poznanika stara, I vi, obale, cvećem pokrivene, I vi, kolibe ubogih ribara? Davno sam vaše napustio vale Za drugo cveće i druge obale. 4. Sudba je htela da se strašno šali, I oborila je gromove na mene; I moji dani, kao burni vali, Razbijahu se o granitne stene. Nesrećna ljubav beše svemu vesnik! Istina, od tad dade mi se zgoda, Te političar postadoh i pesnik, Veliki pesnik svoga malog roda; Sad blagostanju ne nadam se višem, S uspehom veksle i stihove pišem. 5. Tamo gde Drina kroz pitome strane Sa burnim tokom orosava cveće, Žalosna vrba gde savija grane, I beo lelek na sprudove sleće – Potražih mira. Slušajući vale Ja sam, sumoran, zabavljao se s time; I vikom tero preplašene ždrale, I njeno slatko spominjao ime, I dan za danom terao u lovu, I pevao pesmu od prilike ovu: 6. „O kriva Drino! Ti si krasna reka ( Nisi ni burna ni luda da rečeš). Al’ kakav bol te goni iz daleka, Te tako krivo sa tutnjavom tečeš? Te plaviš polja i obale rosne? Tvoj burni talas tvoje međe roni Izmeđ Srbije i junačke Bosne. Šumi, ah šumi, s blagoslovom Boga, Neka nam usi oglunu od toga“. 7. Obuci, muzo, svečano odelo, Svečana j’ pesma, koju ću početi; Sumoran glas će biti ko opelo, Il’ ko uzdah, što iz grudi leti. Suton je pao… Dan i sunce ode, Al’ duša s tugom svetlosti se seća. Upalićemo buktinju slobode Mesto lojanih novinarskih sveća – A njezin plamen nije tako mali, On može, muzo, nebo da zapali! 8. Tugu ću svoju pokloniti rodu I grobovima otadžbine svoje, Da silno jekne usklik za slobodu S usana tvojih i sa lire tvoje. Bezumno, strasno, sa smehom i plačem, A oružani mrznjom za tirane, S buktinjom, lirom i britskim mačem, Proslavljaćemo osvetničke dane – I kao zvona grmićemo tada Sa ravnih polja i sa barikada. ","Rodoljubiva poezija"
"Kroz tučna polja i pitome ravni, Srditim tokom, u nedogled tavni, Ti širiš tvoja šuštajuća krila, O, Drino, vodo mila. Obale tvoje šarenilo krasi, Ko ljupki venac nevestinske vlasi, Al’ tvoj se talas ravnodušno kreće, Ostavlja rosno cveće. Talasi mili Ravnodušno tako Ostavljah i ja što sve ljubljah jako, I gonim – jurim – a gde li ću stati, – Sudba će, možda, znati. ","Rodoljubiva poezija"
"Suro, večito stenje gordo se u nebo diže, Nad urvinama tamnim orli se s oblakom bore; A dole sa strašnim šumom, Vardar se peni i stiže, I pada kroz uske klance, u sinje Jegejsko more. O vali, o reko srpska! Stoleća tako se gube I kao talasi tonu u more večnosti tavne… Al’ tvoje biserne kaplje kamena podnožja ljube, Gde spomenici stoje narodne prošlosti slavne. Ali će, ko rajski feniks, sinuti sloboda mila, I ja ću stojati vedar, gde sada pogružen stojim, I naš će oro beli široko razviti krila Nad urvinama tvojim. ","Rodoljubiva poezija"
"Bogu zefira, bogu oluja gospodu sfera zvučnoga ma, bogu slavuja i bogu guja, gospodu tutnja gromovima: ti, kletvo zemne omane, ti, pesmo nebnih snova, odnes’ mu, sveti Jovane, i glase naših bola! Bogu celiva blažena cika, paklenom strašću što piše raj, gospodu vriska očajnika, rušeći večnim nadama traj: ti, kletvo zemne omane, ti, pesmo nebnih snova, odnes’ mu, sveti Jovane, i glase naših bola! Bogu tišine živoga groblja, bogu poretka večnoga sna, bogu gospode, gospodu roblja, nemome bogu mukloga stra: ti, kletvo zemne omane, ti, pesmo nebnih snova, odnes’ mu, sveti Jovane, i glase naših bola! Gospodu seva britkih mačeva, kad se povede poslednji boj, bogu, što zvekom skrhanih negva pripevne gusli pobedopoj; ti, kletvo zemne omane, ti, pesmo nebnih snova, odnes’ mu, sveti Jovane, i glase naših bola! Bogu zefira, bogu oluja, gospodu sfera zvučnoga ma, bogu slavuja i bogu guja, gospodu tutnja gromovima: ti, kletvo zemne omane, ti, pesmo nebnih snova, odnes’ mu, sveti Jovane, i glase naših bola! ","Misaono - refleksivna poezija"
"Razbolela se ljubav u tvome draganu, razbolela se časkom i časkom izda’nu. Da vide kako mi je u tuzi velikoj, povešću sjajan pogreb umrloj jedinoj. U ljubavna ću pisma obaviti je svu, da čuva tajna tajnu i kletva zakletvu. Položiću joj telo na čudna nosila, od pokidanih žica i starih gusala. Za nosili’ će ići rodbina njena sva: Lepota, mati njena, i Vera, sestrica. A kraj nje će da idu sve sitna siročad, skorašnjih poljubaca ljubavni porod mlad. Pred nosili’ će ići po redu popovi, u odeždama crnim sa sveti krstovi. Ti popovi su stari, sve večni bolovi, sve uzdisaji crni, ti crni popovi. Pred popovi’ će biti đačića koji red, da poju „svjati bože!“ da bude pogreb svet. Ti đačići su pesme što za njom uzdišu, što teše dušu njenu i bogu uzdižu. Stihari im se svetle na mladih rameni, a barjaci se viju s čiraci’ plameni’. Nad grobom su joj dali opelo popovi, „So svjatimi“ se ori nad mladi grobovi. „So svjatimi“ se ori k’o pripev iz raja, naposletku još đaci otpoju „Vječnaja“. Poskakala je za njom rodbina njena sva; i njojzi moji đaci otpoju „Vječnaja“. Još i sad k’o da čujem to sveto „Vječnaja“, a k’o da ću ga slušat životu do kraja. I sinoć baš ga čujem, već dockan pred zoru, a neko k’o da kucnu na tamnom prozoru. Zablista mesecina sa bleda pokrova: – ljubavni vampir to je i pratnja njegova. ","Ljubavna poezija"
"Što mi se lepo snuždilo dete, te na moj ne gleda vis? Što mi je ruke sklopilo blede, savilo beli lis’? Raširi ruke, a grudi nežne mirisom žestokim skri, k’o što su moje žestoke pesme, što od njih ponoć vri. Koliko zora, koliko noći, u pesmi samo bdim, i opet imam s čime ti doći, i opet imam s čim! A ti zar nikad, nikada meni ni jedan iz duše miris? ni konak jedan u čašicu belu, u liska meki niz? ","Ljubavna poezija"
"Snio sam te u gradini, de o smilju ruža drema, da smo sami, dušo moja, a macije tvoje nema. Gledalo nas tiho veče de se tiho milujemo, cveće vene pa nas gledi de se venuć` rastajemo. Cveće vene, kanda znade, ispod suza setno gledi: stislo mu se srce malo, lekovito bilje cedi. Pod tu rosu lekovitu iz srdašca ružinoga podmeto sam bonu dušu iz srdašca bolanoga. Kapalo je na to srce, kapalo je na tu dušu, kapalo je da razgali tu paklenu, žednu sušu. Iz tvog oka kapalo je u tu žednu,kobnu čašu, a ja sam ti napio je u ljubavnu sreću našu. U ljubavnu sreću našu ti si cašu zaiskala, kako si je žedna bila, i čašu si progutala. ","Ljubavna poezija"
"Na ponosnoj lađi Na lađi ljubavi Pošo sam tebe naći, Ostrovac ubavi. Zaluto sam daleko, ‘Di prestaje već svet, Od sveta sam i bego I stvaro ga opet. Metanišuć sam kleko Na divan otočac, U uzdisaj se slego Nametnut poljubac. ","Ljubavna poezija"
"Ubava Fruško, divoto moja, u tebi nema vrleta gorostasnih, ti se ne namećeš ponosnom nebu, ne nudiš mu ljubavi tvoje pružajući mu gole, kamenite ruke u razbludi silovitoj; ti se smešiš, samo se smešiš. Kad je stvarao bog ovu zemlju, to punačko devojče, stvorenje u koga je srce oganj, a telo kamen i voda, na tebe je, Fruško, prorezao lepojci toj čarobne usne; ti se smešiš, samo se smešiš. Taj osmejak pusti, kad ga je videlo nebo prvi put, čisto ga gledam ‘de od milina rastvori grudi sjajne, ‘de izli na tebe ljubavni blagoslov, najplemenitije pleme raja svoga, čedo ljubavi, anđela strasti: vino; čisto ga gledam ‘de ti se hvali rajem, ‘de ti ga nudi – taj oduzeti poklon bogovske ćudi, što sam u sebi trune, neviđen, neuživan i neblagosloven, ‘de ti ga nudi, a ti se smešiš, samo se smešiš. A kad te ugleda usred raja ono staro drvo, sviju jabuka pramajka, prva svetiteljka, grešnica prva, otvori joj se rana pod onom jedinom otkinutom peteljkom i zatrese se. Stresoše se na tebe jabuke i u svaku rupicu obraščića tvojih pade po jedan zabranjen plod; u svaku dolinu tvoju pade po jedan namastir beli. Na usnama ti plodovi vise, pa zar je i tebi zabranjen plod? – Ej, tantalski rode, Fruško tantalico! crvi ga jedu, avetni crvi, a ti? – a ti se smešiš, samo se smešiš. ","Ljubavna poezija"
"Oprosti mi! Pritegnu me teret tuge, nad tobom sam mor`o da se nagnem, rukom da se taknem tvoje ruke; al` ti se svetiš, svete moj, pretrnu mi ruka u tvojoj, i da kaje svoje grehe u tvojojzi nestade je, nikad više vitim perom da zapiše, da se maši za mač britak- nikad- nikad! Oprosti mi! Oprosti mi oku mome, oku mome željanome, što ti upi sunce, tvoje lice; al` to lice, osvetniče, sazeglo mi oba oka, da ne vidim ništa od neba visoka do pusta zemljišta- ništa- ništa! Oprosti mi!Oh, oprosti! Oprosti mi reči u milosti, što te moli` da mi vratiš što me boli, da mi vratiš moju ruku, da mi moje vratiš oči, pored sunca da nisam u noći, pod melemom da ne trpim muku; moje krvi ust`ma mi se pope oh, skini ga, nemoj da se tope u poljupci`, u slasti golemoj,- nemoj- nemoj! Što me gledaš? Hoj, ta sto me štediš? Pritisni me na grudi ozorene, odjedanput da izgori sve od mene, da sašuši- sat ostane štogod- da te svetu tuži! Bar toliko, da te čuti može,- mili bože! Tek iz tvojih usta pokajku da primi: oprosti mi! ","Ljubavna poezija"
"Sve što mi je rekla u zvezde sam slivo, od tih zvezdica sliku sam joj skivo – ta tako su valjda nekad i skovana po tom božijem ruvu ta puceta sjajna – sve sam slici kazo što mi srce taji, nakitio sam je moji’ uzdisaji’, al’ za taj su teret zvezde bile male, sve su bliže, bliže zapadu se dale. Nakitio sam je željom srca moga, pustom, teškom željom srca žeđanoga, al’ za taj su teret zvezde sve su bliže, bliže zapadu se dale. nakitio sam je slašću od usana, blagoslovom rajskim grešnog milovanja, al’ i za taj teret zvezde behu male sve su bliže, bliže zapadu se dale. Nakitio sam je kletvama ljubavnim, kitama žeženim, plamenom krvavim, nek osete zvezde kako kletve tište, nek nebu procvile, nek Bogu propište, kako pate ljudi neka mu se tuže, što veruju Boga, te ljubavi služe: ej! al’ za taj teret zvezde behu male, sve su bliže, bliže zapadu se dale. Sve je mirno, mirna su mu stada, samo jedna zvezda preko neba pada, a ja mislim, bolan, iz oka je pala, što je pri rastanku slika zaplakala. ","Ljubavna poezija"
"Koliko volim, koliko ljubim tvog srca divotan klik, kol’ko te ljubim, toliko slutim da si mi zlokobnik. Mirisi moji tvoje su pesme, uzdasi tvoji svi, sve što si rek’o, sve što si da’n’o u grudma mojim spi. Zato ih čuvam; niko ih ne zna, ne znaš ih ni sam ti, al’ nemoj zato da si mi tužan, nemoj mi zameriti. Kako te lala žestoko ljubi, kad bi otvorila lis’, svu ujedanput svu milinu bi, sav bi ti dala miris. I ne bi bilo mirisa više, uveo bi ost’o lis’, da ga raznesu vetri i kiše, večiti plač i briz. ","Ljubavna poezija"
"Na Lovćen gledah u snu, s Cetinja, pun zazora, ka negda, djetinja. Ispitljiv, al’ u smjernoj molitvi, prozborih onoj svetoj kolibi: „Pjesniče, druže, duše, šta ti bi te tamo pope svog tijela prah, u gromove, oluje, grad i strah? Nijesi l’ zar svog praha oca Srbije, u duše svoje uplete ga nit? Zar prahu da se duša pokloni u samrtni, u čas nepokorni, te da ga digne sobom uzgori da oproštaju čas ne uskori? Il’ tajne te što pokriva tvoj hum razumjet neće nikada naš um? Da l’ zato prah svoj pope na taj kam da s’ njega gledaš dušom žalosnom gdje pleme tvoje spava mrtvim snom? Pa reci, nagov’jesti, daj mi znak, što vidiš otud, svjetlost ili mrak? Vidiš li vraga, onog starog, tvog? Jedva ga vidiš, slomio ga Bog. Binjiši su mu sad krpetine, a mač i kruna podsm’jeh svjetine. Al’ mnogi drugi stvorio se vrag, čas tu, čas tamo, svud mu vidiš trag. Ima ih grdnih, ima viđenih, ima ih golih, ima kićenih, čas misliš, nije nikakav im broj, čas navale ka ljutih zolja roj. Al’ koji je, u vraškom sjemenu, najžešći krvnik tvome plemenu?” Na Lovćen-kapi zamagli se hram, oblačak nad njim, crni jedan pram, sijevnu munja po tvom pramenu, ka da su slova u tom plemenu, lijepo čitam što mi piše plam: „Dok na tu zemlju ovi stoji kam, najcrnji vrag je Srbin sebi sam!” ","Rodoljubiva poezija"
"Ostarelo leto bolno, opada mu kosa gusta, drvlje suho i nevoljno, i što osta lišća pusta – sve je velo, neveselo. Al’ moje je srce sveže, proleća se njemu smeše, pa kada bi lišće velo, pa kada bi samo htelo po mom srcu da poleže, svaki listak što bi pao ko cvetak bi ponikao. Al’ umesto lišća vela jedna se je ruža svela, pa je pala, pa se rascvetala posred srca moga vrela; al’ od te će ruže mene vrelo srce da uvene. ","Ljubavna poezija"
"Srce moje samohrano, ko te dozva u moj dom? neumorna pletisanko, što pletivo pleteš tanko među javom i međ snom. Srce moje, srce ludo, šta ti misliš s pletivom? k’o pletilja ona stara, dan što plete, noć opara, među javom i međ snom. Srce moje, srce kivno, ubio te živi grom! što se ne daš meni živu razabrati u pletivu među javom i međ snom! ","Ljubavna poezija"
"Snove snivam, snujem snove, snujem snove biserove, u snu zivim, u snu disem, al’ ne mogu sitne snove, ne mogu ih da napisem. Snove snivam, snove snujem, u slike bih da ih kujem, al’ su sanci poletanci, ne mogu ih da prikujem srcu mome laganome. Al’ nasloni na te snove tvoje grudi biserove, dve ledene biser kapi: ta bi studen smrzla snove, sve te slike sledila bi. ","Ljubavna poezija"
"Ej, pusto more! Ej, pusti vali! Ponosni beljci, srčani ždrali! Vi mi svu moju radost preneste, I opet zato umorni neste! Koji je od vas blaženi đoga Što j’ odn’o morem dragana moga? Il’ nije jedan toliko sretan? Pena vas bela sve poduzela, Svi ste ga valjda trkom preneli; Zato ste besni, konjici beli! Al’ da vas pustim na pleća gojna Tugu kad draga izgubi vojna, Taj teret ne bi preneti pregli, Svi bi k’o janjci morem polegli, Tuga bi moja u more pala – Al’ bi i mene sobom odzvala! ","Ljubavna poezija"
"Oprosti, majko sveta, oprosti, što naših gora požalih bor, na kom se, ustuk svakoj zlosti, blaženoj tebi podiže dvor; prezri, nebesnice, vrelo milosti, što ti zemaljski sagreši stvor: Kajan ti ljubim prečiste skute, Santa Maria della Salute. Zar nije lepše nosit’ lepotu, svodova tvojih postati stub, nego grejući svetsku lepotu u pep’o spalit’ srce i lub; tonut’ o brodu, trunut’ u plotu, đavolu jelu a vragu dub? Zar nije lepše vekovat’ u te, Santa Maria della Salute? Oprosti, majko, mnogo sam strad’o, mnoge sam grehe pokaj’o ja; sve što je srce snivalo mlado, sve je to jave slomio ma’, za čim sam čezn’o, čemu se nad’o, sve je to davno pep’o i pra’, na ugod živu pakosti žute, Santa Maria della Salute. Trovala me je podmuklo, gnjilo, al’ ipak neću nikoga klet’; štagod je muke na meni bilo, da nikog za to ne krivi svet: Jer, što je duši lomilo krilo, te joj u jeku dušilo let, sve je to s ove glave sa lude, Santa Maria della Salute! Tad moja vila preda me granu, lepše je ovaj ne vide vid; iz crnog mraka divna mi svanu, k’o pesma slavlja u zorin svit, svaku mi mahom zaleči ranu, al’ težoj rani nastade brid: Šta ću od milja, od muke ljute, Santa Maria della Salute? Ona me glednu. U dušu svesnu nikad još takav ne sinu gled; tim bi, što iz tog pogleda kresnu, svih vasiona stopila led, sve mi to nudi za čim god čeznu’, jade pa slade, čemer pa med, svu svoju dušu, sve svoje žude, — svu večnost za te, divni trenute! — Santa Maria della Salute. Zar meni jadnom sva ta divota? Zar meni blago toliko sve? Zar meni starom, na dnu života, ta zlatna voćka što sad tek zre? Oh, slatka voćko, tantalskog roda, što nisi meni sazrela pre? Oprosti meni grešne zalute, Santa Maria della Salute. Dve u meni pobiše sile, mozak i srce, pamet i slast. Dugo su bojak strahovit bile, k’o besni oluj i stari hrast: Napokon sile sustaše mile, vijugav mozak održa vlast, razlog i zapon pameti hude, Santa Maria della Salute. Pamet me stegnu, ja srce stisnu’, utekoh mudro od sreće, lud, utekoh od nje — a ona svisnu. Pomrča sunce, večita stud, gasnuše zvevde, raj u plač briznu, smak sveta nasta i strašni sud. — O, svetski slome, o strašni sude, Santa Maria della Salute! U srcu slomljen, zbunjen u glavi, spomen je njezin sveti mi hram. Tad mi se ona od onud javi, k’o da se Bog mi pojavi sam: U duši bola led mi se kravi, kroz nju sad vidim, od nje sve znam, za što se mudrački mozgovi mute, Santa Maria della Salute. Dođe mi u snu. Ne kad je zove silnih mi želja navreli roj, ona mi dođe kad njojzi gove, tajne su sile sluškinje njoj. Navek su sa njom pojave nove, zemnih milina nebeski kroj. Tako mi do nje prostire pute, Santa Maria della Salute. U nas je sve k’o u muza i žene, samo što nije briga i rad, sve su miline, al’ nežežene, strast nam se blaži u rajski hlad; starija ona sad je od mene, tamo ću biti dosta joj mlad, gde svih vremena razlike ćute, Santa Maria della Salute. A naša deca pesme su moje, tih sastanaka večiti trag; to se ne piše, to se ne poje, samo što dušom probije zrak. To razumemo samo nas dvoje, to je i raju prinovak drag, to tek u zanosu proroci slute, Santa Maria della Salute. A kad mi dođe da prsne glava o mog života hridovit kraj, najlepši san mi postaće java, moj ropac njeno: „Evo me, naj!“ Iz ništavila u slavu slava, iz beznjenice u raj, u raj! U raj, u raj, u njezin zagrljaj! Sve će se želje tu da probude, dušine žice sve da progude, zadivićemo svetske kolute, bogove silne, kamoli ljude, zvezdama ćemo pomerit’ pute, suncima zasut’ seljanske stude, da u sve kute zore zarude, da od miline dusi polude, Santa Maria della Salute. ","Ljubavna poezija"
"I Na trošnom čunu, bez krma i nade, U meni vera gubi se i mre; Ja ništa više ne verujem, ništa! Il’ bolje reći: ja verujem sve. Na moru burnom ljudskoga života Prerano ja sam upoznao svet: Za mene život ništava je senka, Za mene život otrovan je cvet. Trpi i živi!… Prijatelju dragi, O mnogom čemu mislio sam ja O blago onom ko ne misli ništa, Taj manje tuži, manje jada zna! Veselo čedo Arkadije cvetne, On ne zna šta je trnje, šta je kam; Za kršne klance on je slušô možda. Ali po njima nije išô sam. Za njega svet je perivoj od ruža, Po cveću šeće kao paun mlad, Njegova duša jezero je mirno, Njegov se nikad ne koleba nad. II Burne su strasti izvor mnogih zala, Nesreći ljudskoj početak je strast; More života one strašno mute, Nad ljudskom dušom njihova je vlast. Triumvir silni, ovladatelj sveta, Prezire gordo u zanosu sve, I vojsku svoju žrtvuje i carstvo, I, grozno pavši, od ljubavi mre. Akcijum vide neizbrojne žrtve, Požar galija, porazu i jad Mnoga je zvezda utrnula tada, Mnoga je majka zakukala tad! Čudni su puti kojim strasti vode, Al’ sve što živi ove pute zna: Sadašnjost njina nepobedljiv grad je, Prošlost je njina pepeo i pra’. Pa kad je tako – tako mora da je! Zalud je, dakle, kuknjava i plač: U borbi s njima ne pomaže ništa Blažena mudrost, očajnički mač. ","Misaono - refleksivna poezija"
"Hladna je jesen; i sumorno veče Nad pustim poljem razastire mrak; A studen vetar sa uvelim lišćem Talasa, seče magloviti zrak. I nigde zraka od života nema, Proletnji davno izumro je kras; Kišica sipi… A iz sela malog Večernjeg zvona razleže se glas… I strahom srce učas se pritaji Gledajuć mutno na jesenji dan Ah, šta su snovi i beskrajne želje, Kad život pada kao tihi san!… ","Misaono - refleksivna poezija"
"Rumene pruge već šaraju daleki zapad, Klonuo počiva svet. Sa mirnih dalekih polja Umorni ratar s pesmom žurno se noćištu sprema, I samo čas po čas zaječi šarena dola Od škripe točkova kolskih. Goneći vesela stada Bezbrižno pastir mlad u zvučne dvojnice svira, A njegov kosmati pas, podvivši repinu leno, Korača upored s njim. Koprena dubokog mira Uvija polja i ravni. Rumene pruge se gase I bledi mesečev zrak, svetilo nebeskih dvora, Kroz maglu diže se već – i nema, duboka tama Dovodi bajnu noć sa sinjeg neznanog mora. Sve grli mir i san. Pokašto zaurla samo Susedov stari pas, il’ pozno došavši s rada, Ispreže ratar plug i stoku umornu poji, I đeram škripi sve i voda žuboreć pada. ","Misaono - refleksivna poezija"
"Sivo, sumorno nebo… Sa starih ograda davno Uveli ladolež već je sumorno spustio vreže, A dole, skrhale vetrom, po zemlji grančice leže; Sve mračna obori jesen, i sve je pusto i tavno, Bez života je sve. Izgleda kao da samrt umornu prirodu steže, I ona tiho mre… A po kaljavom drumu, pogružen u smernoj tugi, Ubogi sprovod se kreće. Mršavo, maleno kljuse Lagano taljige vuče, a vrat je pružilo dugi — I kiša dosadno sipi, i sprovod prolazi tako, Pobožno i polako. ","Misaono - refleksivna poezija"
"Evo u stvari kako je to bilo Tada sam ja bio vrlo neobičan bio sam već gotov čovek imao sam svoju dragu i imao jednu tajnu A kad imaš jednu dragu i kad imaš jednu tajnu odna su to po dve drage i dve tajne I povedoh jednog dana svoju dragu tajnim putem prema tajni A pomisli moja draga da ja nemam drugih tajni do put tajni kojim smo se uzverali Al ja sam jos nadmoćan bio Pokazah joj jedno drvo čudna roda i gledasmo zagrljeni u plodove previsoke A pomisli moja draga da ja nemam drugih tajni do to drvo i put tajni kojim smo se uzverali Bi mi žao moje drage jer ja sam jos nadmoćan bio pa joj rekoh svoju tajnu Ko god ne sme da se popne taj crvljivim plodovima pokušava stresti zrele s onog tamo moga stabla s kog još niko nije jeo osim mene To je bila moja tajna To poželi moja draga A što želi moja draga to ja želim I počesmo da tresemo Bodrila me moja daraga sturo voće dodajući a pokupi posle sama na maramu sve što pade Pa smo onda slatko jeli moju tajnu i plakali od radosti Kako ne bih zaplakao Tu je bila moja draga koja plače od radosti jer marama puna beše moje tajne I još htela moja draga Ja rušio i kupio na maramu Ona jela prosipala – a još htela Sve mi manja postajala Sve se više odmicala Mahnula mi iz daljine sa sredine tajnog puta I nestala Plačući i posrćući od radosti Sad sam ja tek gotov čovek mada nemam svoju dragu niti imam kakvu tajnu mada nisam neobičan al tek sad sam gotov čovek… ","Ljubavna poezija"
"Kakve li su tvoje misli dok ja smišljam kako da te pitam za njih za te misli sakrivene iza tvoga mirisnog lica na koje se privikavam Eto ležiš Evo ležim oko nas je besposlena romantika nož u zidu i haljina tvoja njime samo meni na videlu prikovana ja slušam tvoje srce ono mojoj ljubomori malo kaže ja hoću tvoje misli ja hoću da uništim zadnju kap u tvom tajnom kapilaru gde se krije povremeni san o njemu o detinjstvu o slobodi ja hoću tvoje misli sakrivene iza tvoga opasno lepoga lica na koje se ubistveno privikavam A ti ćutiš Nema leka ","Ljubavna poezija"
"Povlačim se u svoju samoću tamo gde su ljudi moga kova tamo gde se teško živi noću od tišine i opasnih snova Digao sam ruke od skandala od prošlosti i pogrešnih želja od lepote, izvora svih zala od ljubavi i od prijatelja Povlačim se a ostavljam ljude u njihovoj zabludi od zlata da me nađu kad i njima bude zakucala samoća na vrata. ","Misaono - refleksivna poezija"
"Ja nisam tvoga kova tebi se samo cini nisam iz tvojih snova breza na mesecini Ti zelis da se vratim u tvoju ljubav setnu da tvoju dusu shvatim i da me cuvas sretnu Ne treba mani neznost ni tvojih reci svila zar mogu da se vratim gde nikad nisam ni bila ","Ljubavna poezija"
"Hoću da budem čovekolik i kad mi izvrate kožu znam zašto možda baš znam i šta sam ali ćutim. Širok sam nekako i dozvoljavam da se rašire ruke ali ne dirajte mesečaru u mesečeve moći. Ja rado uvijam zavoj oko jedine nade i ne mogu da živim naopačke i da se klanjam mraku u kom paranoike progone fantomi jer nisam tamoneki. Sve ću o vama odjednom zaboraviti i pobeći u zoru kad pospu stražari znam i to zašto I znam zašto želim da budem daleko. ","Misaono - refleksivna poezija"
"Sa mnom je gotovo bilo onoga trena kad sam rekao Nemoj A ti si htela i htela A ja sam pitao Zašto A ti si rekla Zato zato i zato jer tako čini žena Ti si najbolja od svih kojima sam želeo da kažem to što govorim tebi Suviše znam o sebi i o svemu već sam prešao granicu grešnu gde ništa nije sveto i ništa nije sramota Sav sam na drugoj strani a iza mene gori ko večni plamen jedino tvoja lepota Ti si najbolja od svih kojima sam želeo da kažem to što govorim tebi al sad je kasno ovo su zadnje vesti Više se nećemo sresti osim u nekom teškom snu. ","Ljubavna poezija"
"Volim te samo toliko koliko mogu da te prežalim Od težine reči vazduh se sabija i naša ljubav se puni ekrazitom Što god si dalje to je veći prostor što pripada nama i svet izgleda pitom Ako si kraj mora do mora sve je naše Ako si na vrh planine ili na starom mestu u aleji ili u prošlosti s robljem u Misiru ili u budućnosti na Kasiopeji Što god si dalje to je veći prostor što pripada nama To prostranstvo opravdava postojanje moje duše među drugim svetinjama. ","Ljubavna poezija"
"Ima nešto u tom što me nećeš, ostavljaš mi vremena za druge. Vidim kako veselo oblećeš kao leptir oko moje tuge. Ima nešto u tom što me nećeš, nešto čemu ni sama ne znaš ime. Sve što kažeš na šalu okrećeš, a sve znači – ne zaboravi me. Ima nešto u tom što me nećeš, od te laži načisto umreću… Ima nešto u tom što me nećeš, i u tome što ja tebe neću… ","Ljubavna poezija"
"Glavni junak jedne knjige došao mi da se žali divno bješe glavnim biti dok me nisu pročitali. Svijetu je svega dosta ničeg željan nije osim – glavnih junaka. Saznali su moje mane moje tajne moje tuge pokidali neke strane i pošli da traže druge zatim pošli da traže druge. Svijetu je svega dosta on čeka svoga gosta a duša se trudi svaka da ima svog junaka. ","Misaono - refleksivna poezija"
"U svetu ovom sa hiljadu čuda svaki čovek živi svoje drame I moja pesma neka pođe tuda u svemu tome ima nešto za me. I baš me briga i sve me se tiče jer pesma koja dolazi iz tame i reči njene na molitvu liče u zvuku njenom ima nešto za me. U ruci koja maše ili preti u noći kad su zvezde tužno same u suncu koje nikad neće umreti u svemu tome ima nešto za me. ","Misaono - refleksivna poezija"
"Ljubav nema bolje dane sve je sad i nikad više sve što iza toga dođe dođe samo da nju zbriše. Ljubav nema bolje dane nema sutra nema juče to je škola za ludake koji malo teže uče. Ljubav nema bolje dane sama kreće sama stane sama pali sama gasi. Nas uništi sebe spasi nemoj da joj brojiš mane ljubav nema bolje dane. ","Ljubavna poezija"
"Mile i ljupke oči tvoje kao safiri sjaju O, triput je srećan onaj kog s ljubavlju pogledaju. Tvoje je srce dijamant što plemenito se zari. O, triput srećan onaj kom s ljubavlju ono se žari. Usne ti, najlepše na svetu, rubina imaju boju. O, triput je srećan onaj kom priznaju ljubav svoju. O, kad bih znao srećnika tog, o, da ga sretnem gde sama u šumi, za tren bih ga ja lišio sreće te. ","Ljubavna poezija"
"Otrovane su mi pjesme. Da l’ drukčije može biti? U moj život, kad je cvao, Počela si otrov liti. Otrovane su mi pjesme. Da l’ drukčije može biti? Srce mi je puno zmija. A uz to si u njem i ti. Čemu ta jedina suza? ","Ljubavna poezija"
"U ljiljan ću bijeli Uronit srce svoje, Da ljiljani dahom svojim O dragoj mojoj poje. Nek pjesma dršće mala Ko cjelov živi njen. Što negda mi ga dala U sladak, blažen tren. ","Ljubavna poezija"
"Čemu ta jedina suza? Samo mi pogledu smeta. U mom je ostala oku Od starijih, proslijih ljeta. Mnoge joj sestrice sjajne Tako zginuše redom. Zginuše u noći i vjetar S radosti mojom i bijedom. Zginuše kao i magla I plave zvijezdice tako, Uz koje sam radosno pjevo, Uz koje sam jadovno plako. I ljubav, ah, tako moju Vjetar je sobom uzo! Daj se i ti rasplini, Stara, samotna suzo! ","Ljubavna poezija"
"Jedara crnih plovi moj brod Morem što divlja i buči. Zna obijest tvoja moj jad i moju bol, Al’ ipak me vrijeđa i muči. A nevjernost tvoja ko’ vjetar je taj: Sad svud, sad onuda huči. Jedara crnih plovi moj brod Morem, što divlja i buči. ","Ljubavna poezija"
"Kad žena te izda, ti na drugu tad Uparavi pogled svoj smjeli. Al’ bolje će biti da ostaviš grad. Na rame torbu, i -seli! I jezero modro ćeš naći. Ko krug Vrbici tu turobni stoje. Pa isplči ondje sav sitni svoj vaj I sićušne bolove svoje. I dok ćeš na strme se bregove pet, Daščući gazit ćeš sporo. Al kada se popneš na kameni vrh, Nad tobom kreštat će oro. Sam bit ćeš oro, preporođen sav Na onoj planinskoj klisi; I doznat ćeš kako na tom našem dnu Izgubio mnogo baš nisi. ","Ljubavna poezija"
"Zastor je pao. Konac drame. Već idu kući gospoda i dame. A da li im se komad dopo? Po pljesku sudeć nije propo. Priznanje zahvalnoga svijeta Ubro je poznati poeta. No sad je kuća posve nijema I žamora i svjetla više nema. Al kakav je to čudan zvuk Odjeknuo po praznoj bini? To možda jedna žica puče Na nekoj staroj violini. Trčeći ovim, onim smjerom Štakori šuškaju parterom. I vonja sve na staro ulje. Posljednja lampa već se gasi, Ne može jadna sjati dulje, Iako plamsati još kuša. To svjetlo bješe moja duša. ","Misaono - refleksivna poezija"
"Jedna crna barka Na turobni jedri put. U njoj ćute poniknute Straže mrtvog, ko kam krut. Lica snena, otkrivena, leži mrtav pesnik bled; Još dva modra oka s odra U sjaj neba dižu gled. Sa dva zvoni kao boni Verenice ninfe klik, A valovi o čun ovi Lome se ko bol i krik. ","Ljubavna poezija"
"U obliku nejednakom Blizu tebe uvek stojim Uvek tužim i ti uvek Bol zadaješ grud’ma mojim. Kad kroz bašte mirisave Leti hodiš hodom milim, pa leptira zgaziš malog, zar ne čuješ kako cvilim? Kad uzbereš ružu koju Pa, s veseljem detinjijem rašcipaš je, zar ne čuješ Kako jecam bolom svijem? I kad ruže raščupane Usudi se trnje koje, Pa mi meki prst ubode, Zar ne čuješ boli moje? Zar ne čuješ u mom glasu Moje muke što me guše? Noću jecam i uzdišem Iz dubine tvoje duše. ","Ljubavna poezija"
"Gledam tebe, tico mala I skučene tvoje dvore, Pa se pitam: kako ti je Bez tvog druga i bez gore? U tavnome sjenu kruga, Gdje se bol i tuga slama, Zar ti srce jošte živi Milim glasom u pjesmama? Lahki polet tvoga krila Svezala je žica pusta; Mjesto gore nad glavom ti Tvrdih žica mreža gusta. Izumrli slatki časi Kad se ono sunce rodi, Ti sa grane pozdravljaš ga Slatkom pjesmom u slobodi. A sad tude, u zakutku, Međ’ zidinam’ mračnog dvora, Niti znadeš kad je veče Ni kad sunce budi zora. Ista uvijek tavna sjenka Na žičani dvor ti slijeće, A ti pjesmu milu pjevaš Kô da j’ srce puno sreće. Ko mi može pjesmu uzet Što potiče iz mog srca, Sa plamena mog ognjišta, Na kom nadom vrije krvca?! Ko mi može pjesmu uzet Kad ljubavi izvor tekne, Po talasi mog izvora Moja pjesma da zajekne?! Lanac! Gvožđe! Lomno tijelo Malaksaće u tom bijesu, Duh moj čili slobodan je, Misli moje slobodne su. Što god živi izumrijeće: Neko s tugom, neko sladom; Ja ću s pjesmom na ustima, A u srcu vrelom nadom. ","Ljubavna poezija"
"Zvjezdice se nebom zlate, Među njima mjesec plovi, A po kuća cijela sela Svijetle se svuda krovi. Po šumici glasak bruji, Tičice ga mile daju, A bubica sitna zuji Po mjesečnom leti sjaju. Pirka vjetrić sa svih strana Pa cvjetiće zalelija, A duša se moja mlada Rajevanjem tu napija. Tu sam sio na travicu, Kraj potoka, meka, bajna, Uz’o sitnu tamburicu, Pa uživah svijeta sjajna. Uzdahn’o sam dva, tri puta Pjevajući prošlu slavu… Tamburicu milu spustih, I podigoh nebu glavu: Kumovsku sam slamu gled’o, Zv’jezde gled’o kako sjaju, I bac’o sam, srpsko čedo, Pogled svakom neba kraju. Zamislih se: ko to tajno Krasno, plavo nebo stvori? I sa milim da se bajno Zvjezdicama blista gori? Ko sunašce žarko dade, I one mu zlatne zrake? Tu prirodu ko sazdade I miline prosu svake? Tada mi se izdaleka Nešto milim glasom javi: Bog sve stvori – i čovjeka – Njega ljubi, njega slavi! Ja se trgoh – glasak čujem – Pa sa strahom prošaputa’: Tebe ljubim, tebe štujem Neizbrojno, Bože, puta! ","Misaono - refleksivna poezija"
"U slađanom glasu tvome Sami anđ’o milja zbori; A u oku premilome Plamen svetog raja gori. Toplim žarom toga plama Ja slabačke zgr’jevam grudi; – Zagrljeno milinama U sreći se srce budi… Porušeni dvori nada U duši se opet dižu; Mjesto tuge, bola, jada Ružičasti sanci stižu… Kako su mi topla krila, Oh, kako se kr’jepi žiće! K’o čelica kada mila Spusti krilo na cvjetiće. Oh, pa hodi, rajski stvore, Da plamenom oka tvoga Snažim dušu, dižem dvore Porušenog nada moga… ","Ljubavna poezija"
"„Handžar i koplje grudi su moje Proboli evo, – krvce je tek, Ruka mi klonu, snaga mi panu, Još samo što mi postoji jek… Spušta se sunce za gore čarne, Već skriva topli sa neba sjaj… Još samo malo, pa noćca crna. Tu će mi doći mog žića kraj… Sklopiću oči, ukočen stati, Za sve se rastat’ od roda mog… Ne plači, mati, ne plači, sestro, Ko s’ za dom bori, tog voli Bog! Ja padoh, evo, al’ slava stoji: Za rod sam dao život i sv’jet… Od moje miš’ce, od mača ljutog, Mnogi je pao dušmanin klet! Slavno je, slavno ginut’ za narod, Širit’ mu staze kuda će poć’, I palit’ zublju, nek vida daje – Kroz gustu tamu, golemu noć! Oj, srpska zemljo, koljevko mila, Već neću mlađan gledat’ te ja… Gasi se luča sunašca moga, Što nekad tako predivno sja… Ali ću mirno ispustit’ dušu, Bio sam borac, trudbenik tvoj! Gusle će mene vječito slavit’ K’o svakog – ko je Milošev soj!“ To reče sveti ranjenik mladi A srce stanu – umuknu glas. – I noć se spusti, mrtvom junaku Na polju vjetar leluja vlas. ","Rodoljubiva poezija"
"Ljubim li te, il’ su glasi Pjesme moje pusta varka? Ja te ljubim, srpsko čedo, Iz ljubavi ognja žarka. Zori, kada jutrom sviće I purpurni plašt svoj širi; Lahoriću, kad nestašno Kroz ružice male piri; Zvjezdicama, tihom noći Kad pojezde u visini; Slavujiću, kada sjetan Priželjkuje u tišini; Potočiću, bistrom vrelu, Neka gorom, doljom glasi; Čistoj rosi, što krunicu Mirišljavog cvijeća krasi; I tičici, kad pjevuši Vijući se lakim letom; – Svemu velim da te ljubim Vjerne duše vatrom svetom. ","Ljubavna poezija"
"Milina se bješe razavila, Sa cvijećem se gora okitila, Priroda se zaodjela bajom, Proljeće je obasjalo sjajom: – Kad se đenuh ja sa tobom tamo Da mirisom grudi napajamo, Da slušamo potočića zuja I glas ljupki umilnog slavuja. Mi iđasmo. Bješe danak svanô, Zrak sunašca na cvjetiće panô, A po njima rosica se blista – Ljubljaše im rumenoga lista. Ti s’ ih brala, ao ljuta rano! – A veselo ja te gledah stanô; Ti kitice savijati uze, Pa niz lice padoše ti suze. „Šta je sestro? Što ti srce para I na oku suze ti otvara? Šta je sestro?“ – ja ti rekoh tako… Ao crna, ao hladna rako! „Vidiš kitu ovog šarnog cvijeća, Što je dobih na dar od proljeća? ‘Vaku kitu više nikad neću Ja ubrati… Aco, umrijeću, Jer mi bolja moje grudi muči – Grka bolja, grka poput žuči. Svaki dan mi moje tijelo slabi, Skoro će me smrt crna da zgrabi“. To mi reče, a to se ispuni. Šesnaes’ godina živila si puni’, I eto te sada zemlja krije, Crni „kordun“ na krstu ti s’ vije. Sa vijenca, što te mrtvu krasi, Sićani mi sad dolaze glasi Od listića veće požućeli’. Kô da jedan sad mi od njih veli „Ta ne tuži, zaman tugovanje, Grobnica je svakom vječno stanje. Ko se rađa taj mrijeti mora: Bio sirak il’ iz carskog dvora, Zagrliće svakog ledna smrti, U pepeo žiće mu satrti. Ništa stalno na svijetu nije: I sunce će jednom da se skrije, Kroz vijekove sve će biti tama; Zvjezdice će ostati bez plama. Bog je vječan, a ostalo što je – To vijekovi u nestanak broje. Seka t’ spava, probudit se neće; S anđelima dušica joj lijeće“. Još na grobu zborit bih ti stio, Al’ sunašca zračak se već skrio; Pomrčina, eno, širi krila, Po obzorju svud ih je razvila. Zbogom, sele, ja odlazim sada. Spavaj mirno, sestro moja mlada! ","Misaono - refleksivna poezija"
"Tiha noćca nastupila, Poče blago širiti se, Nebo plavo, bez oblačka, Stade zv’jezdam’ kititi se. Gledao sam kako milo Svaka svoje zrake daje, Al’ sam gled’o najradije Jato od njih, što tu sjaje. Uporedo sve su stale, Vođa im je prva bila, Pa su nebom putovale Šireć’ svoja zlatna krila. Tad pomislih: mili Bože, Srbadija kad će tako, Poći skupa? A odgovor: – Kad neslogu sprži pak’o… ","Rodoljubiva poezija"
"Kud god okom glednem Tebe vidim, Bože! Pa u srcu s’ mome Tebi hvale množe. Zemlju, more, zvijezde Ti nama podari, I potrebne sv’jetu Svakojake stvari. Ti nam dade zoru, Tici milnog glasa, Pa i mene stvori Da tog gledam krasa. Primi moju hvalu, Kao male tice, Primi hvalu, Bože, Tvoje Srpkinjice! ","Rodoljubiva poezija"
"Tiha noć je, zvijezde trepte, Među njima mjesec sjajni; Na sve strane proljetnoga Širi s’ cv’jeća miris bajni. Sva priroda stišala se, Svaka duša mirno spava, Samo tamo jednu sobu žižak slabi osvjetljava. U sobici tužna majka Pokraj svoje šćerke kleči, Boga moli da s’ smiluje, Da joj šćerku izliječi. Bog milostiv smilova se, Pa podiže šćerku bonu. Od radosti velje majka Na zemljicu doli klonu. A više nje šćerka stade, Poljupcima majku osu; – I zorici bilo drago, Pa na prozor zračak prosu. ","Ljubavna poezija"
"Gle krasote, gle ljepote Što se sada stvori! Gle kako se ljupka, mila Tica pjesma hori. Pupoljci nam sa svih strana Svoje glave dižu, A mirisi raznog cv’jeća U grudi nam stižu. Ljubičica krasna, mila, Širi liste svoje, A slavujak kod nje stao, Umiljato poje. Čelica nam laka, hitra, Oko cv’jeća l’jeće, Proljeće je milo došlo, Mirovati neće. Zabruj’o je već i potok Studeni i ‘ladni, Vesel’te se sada i vi, Siromasi jadni. Radostan je sada pastir, Pa uz frulu svira, Oko njega milo stado, Pa travicu bira. Ratari se sa svih strana Žure svojim ralom, – Sada ima i leptira, Blago Niki malom! – Doletjela hitra lasta, Kroz zrak se vijuga, Ponosito stao slavuj, Gleda je iz luga. Hvala tebi, mili Bože, Na ovakom daru! Još Srbinu uz proljeće Pošlji slavu staru!… ","Rodoljubiva poezija"
"U nekom pepeljastom sažganom kraju golom dok jednoga se dana prirodi jadah s bolom i dok sam lutajući bez cilja ikakvoga oštrio kamu misli tocilom srca svoga, videh u samo podne nekakav crn, natušten i buronosan oblak na mojoj glavi stušten, a porocnih duhova na njemu celo stado, zluradih patuljaka što svud se pletu rado. Počeše hladno da me sa sviju strana mere i ko svet pred budalom začuh kako se cere i ćućore, sve razne znake razmenjujući i sve očima jedan drugom namigujući: -„Gledajte natenane:karikatura prava, ta senka Hamletovo držanje podržava, pogled mu neodlučan, a kosa rasčupana. Nije l gledati tužno ovoga bonvivana, tog najurenog glumca, hulju, pajaca, lolu, koji, jer ume vešto da igra svoju rolu želi privući pesmi svojih bolova kopce i potoke i cvecće i orlove i popce, pa čak i nama koji sve to smislimo davno, te poznate tirade recitovati javno?“ Ja sam mogao (jer je moj ponos kao planina viša no oblak, dusi i cela dreka njina) prosto na drugu stranu da skrenem pogled gordi da samo ne primetih u pohotnoj toj hordi- zločin od koga sunce ne skrenu sa svoga toka kraljicu moga srca, nesravnjivoga oka, kako se s njima smeje mom mračnom jadovanju i prodaje se njinom prljavom milovanju. ","Misaono - refleksivna poezija"
"„Ulica je zaglušna vrištala oko mene. Duga, tanka, u crnini, veličanstvo bola. Prošla je neka žena, a ruka joj ohola pridizaše, njihaše skutove svoje. Hitra, otmena, s nogom kao u kakva kipa. A ja se napijah u grču osobenjaka njenim okom, olovnim nebom olujnog znaka što zanosnu blagost i smrtonosnu slast sipa. Jedna munja…a zatim noć! Trenutna prelesti, s čijeg pogleda na mah novim životom dišem? Zar ću te samo u večnosti ponovo sresti? Drugde, daleko! Prekasno! Možda nikad više! Jer ne znaš kuda ću, ne znam kuda si nestala, ti koju koju sam mogao voleti, ti što si to znala!“ ","Ljubavna poezija"
"Sumorniče, nekad bitkom zaneseni, ne bocka te stremen i više te Nada nece načinjati! Pa lezi od jada, stari konju, svakom granom prestrašeni. Odreci se srce, mirno okameni. Poražen, satrven! Onaj koji pada ne treba ni ljubav ni boj razdraženi. Zbogom pjesme mjedi, zvuci raznježeni, ne mamite, slasti, srce koje strada! Divno je proljece bez mirisa sada! I vrijeme me guta, dok trenuci lijeni padaju k’o snijeg preko mrtva grada; s visine je zemlja okrugla i mlada, meni su suvišni svi zakloni njeni! Sa mnom, o lavino, niz strminu kreni! ","Misaono - refleksivna poezija"
"Iznad svih jezera i iznad dolina, i iznad najvišeg planinskog vrhunca, i dalje od zvijezda i dalje od sunca, i iznad granica svemirskih dubina Kreće se misao sa toliko strasti, kao dobar plivač među valovima, i ostavlja brazdu među prostorima sa neizrecivom i mužijačkom slasti. Odleti što dalje od gnjilih močvara, pročisti se gore u bistrome zraku i pij kao nektar u ovome mraku vatru koja vrata nebeska otvara! Iz briga i jada od kojih se gine, od kojih se duša mutno zmamglila, sretan je tko može u zamahu krila uznijeti se prema poljima vedrine! I nalik na ševu samo zato mari da svakoga jutra čistog zraka kuša, – tko nad svime lebdi i bez muke sluša razgovore cvijeća i svih nijemih stvari! ","Ljubavna poezija"
"Stupaju preda mnom Oči pune bljeska, Ko Anđeo da ih magnetičnim stvori; To su moja braća, dva brata nebeska, Lijuć mi u oči oganj nesagoriv. Štite me od grijeha i nesreće druge, Korake mi vode po stazama Lijepog; Ja sam njihov sužanj, oni moje sluge; Toj buktinji živoj pokoran sam slijepo. O, prekrasne Oči, blistate ko svijeće Kad mistični sjaj im usred dana gori; Sunce sja, al njihov plam zgasiti neće; Dok one Smrt slave, vi pjevate Zori; Stupate, pojući buđenje u meni, Zvijezde čiji plamen sunce ne zasjeni! ","Misaono - refleksivna poezija"
"Prelepa, golih ramena, pušta vlasi Do ruba čaše, da ih vino kvasi. Kandže ljubavi, otrov, spletke glupe Skliznu sa granitne joj kože, i otupe. Smeje se Smrti, Razvratu se ruga, Tim zlotvorima, čija ruka gruba Iako sve čačka, nikad ne bi smela Da ospori slavu njenog čvrstog tela. Gazi ko boginja, spava ko sultanija; A uživanju je od paše odanija, Ruke joj pune dojki, okom zove U širok zagrljaj sve ljudske sinove. Dobro zna ta deva jalova, nesveta A ipak potrebna za opstanak sveta Da lepota tela dar je vrhoviti, Pa za svaku gadost oprost će dobiti. Pojma ne ima o Čistilištu, ni Raju, Pa kad u noć crnu uroni na kraju, Gledaće, ko novorođenče kad kroči, Bez mržnje, bez kajanja, smrt pravo u oči. ","Ljubavna poezija"
"Slobodni čovječe, ti vijek ces ljubit more, to svoje ogledalo. U bibanju, što mine, ti dušu motriš si u beskraju pučine. I duh tvoj ponore zar nema jos i gore? Ti volis roniti u njedra svojoj slici, nju grliš očima i rukom, često kušaš zaglušit srce si, da kucaj mu ne slušas u divlje tužbe te neukroćenoj rici. I vi ste, oboje, i tamni i diskretni, čovječe, tko je dno ti bezdna dirno grozna, o, more, skrivena bogatstva tko ti pozna? Vi tajnu čuvat ste ljubomorni i sretni. Ipak se borite stoleca nebrojena medju sobom bez milosti, bez pokajanja, o, tako željni ste i smrti vi i klanja, o, borci vječni vi, o, braćo nesmiljena. ","Misaono - refleksivna poezija"
"Progoni me Demon kroz moja bespuća, Lebdi oko mene kao vazduh, svuda; Prodire u srce i razara pluća, Ispunjava mi dušu čežnjom večnog bluda. Znajuć da Umetnost ljubav mi je prava, Uzme katkad oblik divnog ženskog bića, I pod izgovorom, lažnim, privikava Moje vrele usne na beščasna pića. Vodi me daleko od Božjega oka, Bez daha i lomna, na pučinu sinju Dosade što zjapi pusta i duboka; Baca mi u oči smušene od bdenja Zamazane krpe, rane, golotinju, Sav jezivi pribor i stroj Uništenja! ","Misaono - refleksivna poezija"
"Ti, što si ko ubod igle Kroz jadno mi srce prošla, Što si kao da su stigle Sve vještice ludo došla. Da mi duh u negve stežeš I da stvoriš ležaj sebi, – Bestidnice, što me vežeš Da me đavo bolje ne bi, Ni igrača ne bi kocka, Nit’ se pjanom žeđa gasi, Nit’ crv tako leš svoj bocka, – Prokleta, prokleta da si! Molio sam sve bodeže Moju da slobodu vrate, Molio sam se otrove Kukavstvo da moje skrate, Al’ svatko mi je rekao Pun prezira nekog zloga: Slobodu od ropstva svoga, Jer za takve nema mira! Sam si svoju bol skrivio, Sam bi opet oživio I ljubio svog vampira! ","Ljubavna poezija"
"Zabluda, greh i glupost i tvrdičenje plove po duhovima našim i tela kinje, krmimo milu grižu savesti kao svinje, ko prosjaci što svoje buve i vaši tove. Tvrdoglava u grehu, duša nam mlako žali; naplaćujemo skupo kad bilo šta priznamo, i opet blatnim putem veselo koračamo ko da smo svaku mrlju jevtinom suzom sprali. Zahvaljujući onom vičnom alhemičaru, Satani Trismegistu, što duh nam opčinjeni na jastuku zla dugo uljuljkuje i pleni, čvrst metal naše volje pline u prah i paru. Konce koji nas kreću Đavo spušta i diže! Pronalazimo draži u svemu što je gadno; bez groze silazimo niz mračno grotlo smradno i svakoga smo dana za korak Paklu bliže. Kao razvratnik koji grize u bednom žaru grudi precvaloj drolji, od muka razrivene, krademo prolazeći slasti nedopuštene, pa ih cedimo snažno kao narandzu staru. Poput gustoga roja crva što grobom mili, jato demona naših mozgom bančeći gamiže, i dok dišemo vazduh, Smrt nam u pluća silazi ko nevidljiva reka koja potmulo cvili. Nasilje, otrov, kama i požar još spleli njišu ukrase preko nacrta banalnoga naših sudbina bednih, al’ to je samo stoga što u dnu duše, avaj! nismo dovoljno smeli. Al’ tu gde su skakali, keruše i panteri, majmuni i kraguji i škorpije i guje, čudovišta što kevću, urlaju, grokću, zuje, tu gde nam puze gnusni poroci kao zveri, ima jedan još većma ružan, prljav i zao! I mada niti ropće niti galami drsko, celu bi zemlju rado u paramparčad smrsko i zevnuvši najednom sav svet bi progutao: zove se Cama! – Dok je nevolje suze prate, nargile ona puši i sneva gubilište – ti znaš, o čitaoče, to nežno cudovište – dvolični čitaoče – nalik na mene, – brate! ","Misaono - refleksivna poezija"
"Dokoni mornari od zabave love često albatrose, silne morske ptice, na putu nemarne, tihe pratilice ladja shto nad ljutim vrtlozima plove. Na daske od krova spuste ih sputane. Kraljevi azura, nevešti, zbunjeni, belim i ogromnim krilima skunjeni mašu k’o veslima na obadve strane. Maločas prekrasan, a sad smešan, jadan, krilati se putnik bori s okovima; s lule jedan mornar duva mu dim gadan u kljun, drugi mu se ruga skokovima. Tom knezu oblaka i pesnik je sličan; on se s burom druži, munjom poji oči, ali na tlu sputan i zemlji nevičan, divovska mu krila smetaju da kroči. ","Misaono - refleksivna poezija"
"Pevam danju, pevam noću, Pevam sele, što god hoću; I što hoću, to i mogu, Samo jedno još ne mogu: Da zapevam glasovito, Glasovito, silovito, Da te dignem sa zemljice, Da te metnem međ’ zvezdice. Kad si zvezda, sele moja, Da si među zvezdicama, Među svojim, sele moja, Milim sestricama. ","Ljubavna poezija"
"Vetric piri, Lipa miri Ko i pre, Vrelo zubori Po lisnoj gori Ko i pre, Ja sam mlada Ovde sada Ko i pre, Sunce bega, Al’ nema njega Kao pre, Nema sunca milenog, Nema mog. Oj veceri o slatko cekanje, O vi noci miji beli dani, O vi dani a sa dva sunasca, De ste jako, de je zlato moje? Placi travo, zapevaj slavuju, Zlato moje zemljica pokriva! Mili Boze podigni oluju Sred me srca gromom udri ziva! Raka njega krije sad i tama, Sta cu ovde ja na svetu sama! ","Ljubavna poezija"
"Gde si dušo, gde si ‘rano! Gde si, danče mio? Gde si, sunce ogrejano? Gde si dosad bio? Ta sinoć se tebi mlada Baš zacelo nada’! Sunce zađe – pade tama – A ja osta’ sama! Ala ljubiš, moje lane, Ala grliš slavno! Grli, ljubi, dok ne svane – Ta već nesi davno! Već nedelja dana prođe Kako mi ne dođe!… Jao zlato, tako t’ Boga, Ta kako si moga’?! ","Ljubavna poezija"
"Sunce žeže, zapara je ljuta. Svaka biljka stoji zabrinuta. Cvetak jedan klonuo je žedan – na toj suši oće da s’ osuši. Aj, na toj suši oće da s’ osuši. Iz daleka strašan oblak juri. Cvet ga moli da tako ne žuri: Stan’, oblače, orosi mi grudi da se život u meni probudi. Aj, da se život u meni probudi. Stani, cvete, pričekaj me bolan. Pun sam leda, dalje ići moram. Kad se vratim, pomoću ti duši. Oblak ode, cvetak se osuši. Aj, oblak ode, cvetak se osuši. ","Misaono - refleksivna poezija"
"Je l’ to danak, kad mu vedla nesta? Je l’ to sunce otkad sijat presta? Sto l’ potmolo tako u me gledi, Tako ladno da mi s’ srce ledi? Je l’ to vreme sto je posustalo, Sto s’ me mice, sto l’ se skoturalo Kao zmija na mojim prsima? Al’ je ladno, uh al’ mi je zima. Kad koracam, je l’ ovo zemljica Sto l’ soboce ko kakva grbnica? Slusaj, slusaj, je l’ me kogod zvao? Ona, ona- brze, sto sam stao? ","Ljubavna poezija"
"Ti svilenoruno idi stado, Kao pre te nemam više rado, Nemam glase tanke vrule jasne, Klepetuše nemam rado glasne, Niti vrela lako žuborenje, Ni cvetića miljano cvatenje, Niti oću s vukom biti boje — Ovo, brate mlađi, nek je tvoje. Kroz oblak prašni dino konji vrište, Puščana zrna naokolo pište, Di oštri mači plamenito zveče, Moj otac napred silno vraga seče — Onamo ići taki njemu oću, Slobode vraga biti mu pomoću. Nemoj plakat, draga mati mila, Jer u meni leži divna sila, Krepko srce, noge, ruke zdrave, Idem, mati, da naberem slave, Idem, mati, s vragom da se bijem, Dušmanina zlobnu krvcu lijem. Vrazi sužnu domovinu tlače, Čujde, mati, kako ona plače! Oću bome odrešit joj uze, Otrti joj teške bede suze — Oću ići u slobode boj, Makar život izgubio moj! Eno četa braće amo stiže, Kako mi se duša silno diže! Zbogom, mati, zbogom, brate, dragi, Čuvati me oće Bože blagi. Idem vragu zlobu da naplatim, Kao junak da se doma vratim. ","Rodoljubiva poezija"
"Neverni Vuk je Srbiju izdao, Na Kosovu je njezin soko pao, I Srbijanca junačke su noge Sužanstva lance vukle gode mloge. Dušana doba bijaše prekrasno, Sužanjstvo sada njima preužasno, Silna duše dirala je tuga, Al’ niotkude ne viđa se duga, Po vedrom danu, po mračivoj noći Cvijelješe oni bez pomoći. „Ta zašto da nas vrazi tako tlače?“ Ovako oni jednom govoraše, Pa krenuše se potražiti mače, I snažno vrage s njima udaraše. Junačke mišce, a junački rezi, Puščana zrna kao neba snezi, Krvavi boji naokolo svuda — O Bože blagi, ko dobiva tuda?! ","Rodoljubiva poezija"
"Na nebu mi jedno sunce sjaje, Danju sjaje, a noću zalazi, Ti si, otac, moje drugo sunce, Koje meni nikad ne zalazi. Nekada sam imô jošte jedno, Zrak je njegov već odavno sednô, Majci srce u grudi ne bije, Tavna zemlja nju odavna krije, Ti i bratac, to je sada sve Štono osta srcu mom od pre. O, moje srce pevanjem se žari, I tebi misli s tim da blagodari; O ne mož’ biti, ne mož’ nikad ovo, Jer slabačko je vrlo peva slovo. Tvoja dobra, kao sunca svet, Moji pevi, kâ mirisni cvet; Sunce sjaje, sunce život šalje, Cvetak miri, ali ništa dalje. ","Ljubavna poezija"
"Đokina majka po kući šuška, Oće ona da je sve u redu, A Đoka po zemlji se valjuška, Ne zna za ovoga sveta bedu, On iznutra na vratôca gleda: „Mati, mati, evo jedan deda! Slep je, mati, sede duge brade, Al’ u torbi nešto on imade.“ Đoka skače, materi oko vrata, Ona s njime odlazi na vrata. Iz torbe je utim izvadio Starac gusle pa ih udesio, Udesio, uz nji besedio: „Oj, davori, ti Srbijo tužna, Oj Srbijo, robinjice sužna! Turske noge tebe jadnu tlače, A u tebi svako jako plače. Di su dani dušanovi beli? Di su vaši ognjeviti mači?“ Tako starac u(z) gusle uzdiše, Gusle baca, jer ne može više. A Đoki se to na srce dalo Te je dete govoriti stalo: „Ču li, ču li, mila moja majka! Dad mi amo mača od babajka, Da proteram odmah Turadiju, Da izbavim jadnicu Srbiju.“ Plamenoga mača on doita — Al’ ga opet na zemljicu ita! I na zemlju čarnu dole pada Te se valja po prau od jada: „O zašto sam, Bože, ja malačak? Zašto, Bože, još tako slabačak?“ ","Rodoljubiva poezija"
"Na mom srcu pesme dojim, Ceo dugi danak pojim, Truda meni nije žao, Perivoj sam podigao, Mlogi cvetovi tu kruže Lepotu od jedne ruže — Ta si, mila, ti! Jošte noću pesma ode Vedra neba dići svode, Zvezde sam ja pokupio, S njima nebo nakitio, Sjajne zvezde naokolo, Prem danici sjaju tmolo — Ta si, mila, ti! Cvati, cveće moje drago, Što sam danju ja naslagô, Sjajte, zvezde, sjajnim zrakom, Što ja digo noći mrakom, Sve za srce tu ma koje, Ružo, Danice, za moje — Za me, mila ti! ","Ljubavna poezija"
"Lisje žuti veće po drveću, Lisje žuti dole veće pada; Zelenoga više ja nikada Videt neću! Glava klonu, lice potavnilo, Bolovanje oko mi popilo, Ruka lomna, telo izmoždeno, A kleca mi slabačko koleno! Dođe doba da idem u groba. Zbogom žitku, moj prelepi sanče! Zbogom zoro, zbogom beli danče! Zbogom svete, nekadašnji raju, – Ja sad moram drugom ići kraju! O, da te tako ja ne ljubljah žarko, Još bih gledo tvoje sunce jarko, Slušo groma, slušao oluju, Čudio se tvojemu slavuju, Tvojoj ruci i tvojem izvoru – Mog života vir je na uviru! O, pesme moje, jadna siročadi, Deco mila mojih leta mladi’! Htedoh dugu da sa neba svučem, Dugom šarnom da sve vas obučem, Da nakitim sjajnim zvezdama, Da obasjam sunčanim lučama… Duga bila, pa se izgubila, Zvezde sjale, pa su i presjale, A sunašce ono ogrejalo, I ono je sa neba mi palo! Sve nestade što vam dati spravlja – U traljama otac vas ostavlja. ","Misaono - refleksivna poezija"
"E, gledaj je, molim te, kolišna je mala! Nemaš je šta videti, manja je neg“ lala- a već ti je u ruke knjigu dočepala! Čita l“ ona ozbiljno il“ je samo šala? Ja bih reko da čita, iako je mala- da ne čita dosad bi na knjizi zaspala. ","Ljubavna poezija"
"A ja što ću, ali sa kime ću? Malo rukah, malena i snaga, jedna slamka među vihorove, sirak tužni bez nigđe nikoga… Moje pleme snom mrtvijem spava, suza moja nema roditelja, nada mnom je nebo zatvoreno, ne prima mi ni plača ni molitve; u ad mi se svijet pretvorio, a svi ljudi pakleni duhovi. Crni dane, a crna sudbino! O kukavno Srpstvo ugašeno, zla nadživjeh tvoja svakolika, a s najgorim hoću da se borim! Da, kad glavu razdrobiš tijelu, u mučenju izdišu členovi… Kugo ljudska, da te Bog ubije! Ali ti je malo po svijeta te si svojom zlošću otrovala, no si otrov adske svoje duše i na ovaj kamen izbljuvala? Mala ti je žertva sva Srbija od Dunava do mora sinjega? Na tron sjediš nepravo uzeti, ponosiš se skiptrom krvavijem; huliš Boga s svetoga oltara, munar dubi na krst razdrobljeni! Ali sjenku što mu šće trovati te je u zbjeg sobom uniješe među gore za vječnu utjehu i za spomen roda junačkoga? Već je u krv ona prekupata stoput tvoju, a stotinu našu! Viđi posla cara opakoga, koga đavo o svačemu uči: „Crnu Goru pokorit ne mogu ma nikako da je sasvim moja; s njima treba ovako raditi…“ Pa im poče demonski mesija lažne vjere pružat poslastice. Bog vas kleo, pogani izrodi, što će turska vjera među nama? Kuda ćete s kletvom prađedovskom? Su čim ćete izać pred Miloša i pred druge srpske vitezove, koji žive doklen sunca grije?","Rodoljubiva poezija"
"Bog se dragi na Srbe razljuti za njihova smrtna sagrešenja. Naši cari zakon pogaziše, počeše se krvnički goniti, jedan drugom vadit oči žive; zabaciše vladu i državu, za pravilo ludost izabraše. Nevjere im sluge postadoše i carskom se krvlju okupaše. Velikaši, proklete im duše, na komate razdrobiše carstvo, srpske sile grdno satriješe; velikaši, trag im se utro, raspre sjeme posijaše grko, te s njim pleme srpsko otrovaše; velikaši, grdne kukavice, postadoše roda izdajice. O prokleta kosovska večero, kud ta sreća da grdne glavare sve potrova i trag im utrije, sam da Miloš osta na srijedi sa njegova oba pobratima, te bi Srbin danas Srbom bio! Brankoviću, pogano koljeno, tako li se služi otačastvu, tako li se cijeni poštenje? ","Rodoljubiva poezija"
"Ko je ono na visokom brdu – popeo se na krutoj litici, smjelo sio na visinu strašnu i veseli sa nje pogled bača put pučine mora kipućega, gledi more ka se uzljuljalo, ka valovi za valovma trče, stenju isti sa užasnom hukom po prostoru nemirne ravnine, ustrašeni Eolovim bičem, lome svoju silu neprestano o okružne skale i bregove? Taj ti isti bistro oko bača put prestola svemogućeg Tvorca, pogledima tamu prosijeca te prekrila polja poduranska kako munja debele oblake. On svud oči vesele okreće, traži s njima, nikad ne prestaje, velja djela Tvorca velikoga da u pjesne slavu njemu poje, sa tim pita i veseli dušu. Ono ti je sin prirode – poet, tvorac mali najbliži Božestvu; od drugije svije umni tvari on najbliže sa mogućim Tvorcem ima svojstvo te ga sa njim zbliža, jer on može sazdati svjetove u idejam’ visokoletećim, kano što ih otac premogući djelom sazda i evo ih kaza. ","Misaono - refleksivna poezija"
"O, Ti, Bićem beskonačni, bez početka i bez kraja! Početak si sam osnova a kraj svega u Tebe je. , dubino neizmjerna, ti, visoto nedolećna, ti si sjajnost svoju skrio mnogostručnim pokrivalom Veličanstva i prostranstva! Ti se ne daš da Te vidi oko duše najumnije, nit um Tebe uobrazi, no tek počne o Teb mislit, zanese se u beskrajnost, sve s višega višem hodeć, leteć željno da Te vidi, ili sjenku barem Tvoju. A zalud njemu muka, po prostoru tumaranje, kada si ga Ti stvorio kratkovido i slijepo, da u Tebe ne pogleda, no se natrag mora vratit i teskotnom svome hramu, zaneseno, utvrđeno, veličinom začuđeno. Pogledam li vječnost stvarih. Pogledam li svjetlost sunca. Pogledam li sjajnost, hitrost. Milionah gornjeg svoda: Sve to mene udivljava, tebe kaže svemoguća, i duša Te moja mila više svega uzvišava, tebe što si više svijeh. Tvojom riječju svu tvar krećeš, Bog si uma, duše moje. Ti si okean beskonačni, a ja plovac bez vesalah, misli su mi bura jaka: Sa mnom čine valovanje, nagone me naprijed plivat! Žele štogod vidijeti; No kako ću vidom hodit kad u ruke vesla nemam. Već sam dužan stojat tužan u smrtnome čamcu malom na sredinu okeana, dok se prevrati čamac isti i okean mene proždre! Ja se zemlje car nazivam, ja se gordim i ponosim, jer vrh svega zemnog vladam; Ja s prirodom često ratim, pobjeđavam tresk gromovah, pobjeđavam zvuk vjetrovah i sinjega ljutost mora. Ti, Božanstvo previsoko, koje živiš u prostoru, nad prostorom, pod prostorom u svijetlim planetama, u zrakama sjajna sunca i u svaku malu stvarcu nam vidimu, nevidimu! Ti svačemu život daješ nevidivom svojom silom. No, ko će Te opisati, ko li umom obuzeti? Um si kratak dao čojku, ne može te ni nazreti, a kamo li vidijeti; Već um leti čojka slijep po prostoru beskrajnome tražeć svijetlo po tavnini kako sova u mrak noći. Al ja više sile nemam, da izbliže Tebe vidim, već iz stvari vidimijeh Stvoritelja njina slavit, i s čuđenjem velikijem, dušom, srcem Tebe vikat: Ti si car moj i sveg drugog, kojega je ruka vrgla temelj svemu vidimome. I u koga ruku stoji konac iste veličine! tebe slava beskonačna, tebi časti prekovječne, neka bude i biti će dok je svijeta i naroda! ","Misaono - refleksivna poezija"
"Plava luna vedrim zrakom u prelesti divno teče ispod polja zvjezdanije u proljećnu tihu veče, siplje zrake magičeske, čuvstva tajna neka budi, te smrtnika žedni pogled u dražesti slatkoj bludi. Nad njom zv’jezde rojevima brilijantna kola vode, pod njom kaplje rojevima zažižu se rojne vode; na grm slavuj usamljeni armoničku pjesnu poje, mušice se ognjevite ka komete male roje. Ja zamišljen pod šatorom na šareni ćilim sjedim i s pogledom vnimatelnim svu divotu ovu gledim. Čuvstva su mi sad trijezna, a misli se razletile; krasota mi ova boža razvijala umne sile. Nego opet k sebe dođi, u ništavno ljudsko stanje, al’ lišeno svoga trona božestvo sam neko manje; pretčuvstvijem nekim slatkim hod Dijanin veličavi dušu mi je napojio – sve njen v’jenac gledim plavi, O nasljedstvo idejalno, ti nam gojiš besmrtije, te sa nebom duša ljudska ima svoje snošenije! Sluh i duša u nadeždi plivajući tanko paze na livadi dviženija – do njih hitro svi dolaze! Rasprsne li pupulj cv’jetni ali kane rosa s struka – sve to sluhu oštrom grmi, kod mene je strašna huka; zatrepte li tice krila u busenju guste trave, strecanja me rajska tresu, a vitlenja muče glave. Trenuć mi je svaki sahat – moje vrijeme sad ne ide; sile su mi na opazu, oči bježe svud – da vide. Dok evo ti divne vile lakim krokom đe mi leti – zavid’te mi, svi besmrtni, na trenutak ovaj sveti! Hod je vilin mlogo dični na Avrorin kada šeće, od srebrnog svoga praga nad proljećem kad se kreće; zrak je vile mladolike tako krasan ka Atine, ogledalo i mazanje preziru joj čerte fine. Ustav’ luno, b’jela kola, produži mi čase mile, kad su sunce nad Inopom ustaviti mogle vile. Prelesnicu kako vidim, zagrlim je kv bog veli, uvedem je pod šatorom k ispunjenju svetoj želji. Pri zrakama krasne lune, pri svjećici zapaljenoj plamena se spoji duša ka dušici raskaljenoj i cjelivi božestveni dušu s dušom dragom sliju. Ah, cjelivi, boža mana, sve prelesti rajske liju! Cjelitelni balsam sveti najmirisni aromati što je nebo zemlji dalo na usne joj stah sisati. Sovršenstvo tvorenija, tainstvene sile bože, ništa ljepše nit’ je kada niti od nje stvorit može! Malena joj usta slatka, a angelski obraščići – od tisuće što čuvstvujem jednu ne znam sada reći! Snježana joj prsa okrugla, a strecaju svetim plamom, dv’je slonove jabučice na njih dube slatkim mamom; crna kosa na valove niz rajske s igra grudi… O divoto! Čudo smrtni ere sada ne poludi! B’jela prsa gordija su pod crnijem valovima no planina gordeljiva pod vječnijem snjegovima na izlazak kad je sunca sa ravnine cv’jetne gledim, kroz mrežicu tanke magle veličinu kad joj sl’jedim. Igram joj se s jabukama – dva svijeta srećna važe, k voshištenju besmrtnome lišenika sreće draže; znoj lagani s njenom kosom s zanešene tarem glave… Druge sreće, malo važne, za nju bi da, i sve slave. Ne miču se usta s ustah – cjeliv jedan noći c’jele! Jošt se sitan ne naljubih vladalice vile b’jele; svezala se dva pogleda magičeskom slatkom silom, kao sunce s svojim likom kada leti nad pučinom. Luna bježi s horizonta i ustupa Febu vladu, tad iz vida ja izgubim divotnicu moju mladu! ","Ljubavna poezija"
"Da li znaš još naše noći budne kad su u jorgovana rumene senke kad je tavan kao žudne nebu uperene oči? Da li si osetila da svud to boli ne samo kod nas: biti mlad. I nositi u duši neku mutnu setu što sve, a da pomoći može, voli? I da li si se već jednom utešila da je to mladost: ta bolna mutna sudba? ","Misaono - refleksivna poezija"
"Nijedna čaša što se pije, nijedna trobojka što se vije, naša nije. Zdravo da si mi Zagorče crni, lukavi, zloslutni, tvrdoglavi, ja te volim. Zdravo, vi tamo gde je mesečina meka, svakog ću brata, što zaseo čeka, da prebolim. Zdravo, svi, redom, gustih obrva, mutna oka, tužnih pesama, strašna braća. Ista je naša psovka prva, nož i devojka nasred sela i stid domaća. Zdravo, naše obesne žene! Istom su suzom, bolom i strašću košulje i svadbe nam izvezene. A svetkovina što vino pije, slave i crkve što nas se tiču? Suza sa oka još kanula nije, još telali mesto mrtvih viču. Zdravo, na domu mrki pogledi, mržnja i svađa. Zdravo, u sramu, pokoru, bedi, braća smo, braća! ","Misaono - refleksivna poezija"
"Oplakali ste rat i mislili: sad je kraj. O mučenici, vešala rastu više nego sin, žena i brat i verna su, u beskraj! Okitiće mramorom sale i spustiti zavese žute, da lešine zidove ne provale i da ćute! Obesiće odore šarene i noge i ruke vojnika, a ruševine i obeščašćene žene, gledaće samo sa slika. Ah, sve je to leprš šarenih tica, pobede gorka slast. Otadžbina je pijana ulica, a očinstvo prljava strast. Smeh se zaori da sve dovrši, sram se krije iza grobnog plota. A posao sluge dalje da vrši, za svačiju bludnicu, i skota, bog ostavlja, u ritama, čast. ","Misaono - refleksivna poezija"
"Seti se, presto je rumen, ko krv. Seti se, proboden bog umire u krvi. Seti se, kud moj narod sa pesmom povrvi, Tu se ne kleči, ne klanja i ne puzi No se sudi kralju i sluzi, na krvi, na krvi. Na Lovćen gorki da iznesemo presto, zasadimo ti vrte pune ruža? I poklonimo se u prašinu često, na rukoljub šaka da ti se pruža? Vojska da kliče sedome gospodaru a narod zida po pepelu i garu nakinđuren dvor i visoki zid? Na Lovćenu je sramota i stid. Na tvom licu lukavi bratski sjaj. Ne treba nam tvoj pozdrav i uzdisaj. Zar ruka da diže protiv reči svete, što željaše svilu, zlato, amorete? Eno ti grobovi, vrtovi u Beču, eno ti talijanski nakiti što zveču. Za narod, kamen, sirotinju i glad, nisi dosta tvrd ni pošten, veran, mlad. Obuci svilu i pokupi sinove, ordene tuđinske i krpe šarene. Čekaju te jadne, puste gore ove, gladni starci i obeščašćene žene i obala što ti porodicu zove. Da nam zasviraju otmeni klaviri, tvoj osmeh što lepo sa svima pomiri neka uči dičnoj smrti perjanike. Nek sinu ko Montekarla ogledala, zabrujaše zvona sa naših obala a narod će vući kola naše dike. Zaori se urlik sa Bardanjiola sirotinje bedne i klisura pustih, zaplakaše svaka porodica gola silna slava sa pomodrelih usti. Tebi, jer tebi je sam bog dao vlast jer nikad nisi zaboravio te stene ponosne, sure, orlovite. Mučeniče, sveče naš nekloniče. Na pepelu krvavom Crne Gore nije dosta gorka slast nove zore no ti što si očuvao čast. Misliš da su stene dedovina tvoja. Lovćen da daje stene za pazar. Ti… more seti se, da znamo u Gori Crnoj pašu da dočekamo pa kad je prokletstvo naše krv i nikad nije još pomogo bog, ni plač, ni čast, ni junaštvo, ni vera, pomaže večna nada roda mog i protiv brata i protiv zvera. Nada u majku, osvetu i krv. ","Rodoljubiva poezija"
"Nisam ja za srebro ni za zlato plako, niti za Dušanov sjaj. Ne bih je rukom za carske dvore mako, za onaj bludnicâ raj. A šta je meni do tih mramornih dvora tučnog ponoćnog sata, što očima slepim odbijati mora, sestri sramnoj od brata? A šta je meni do velmoža u svili, sa sokolom na ruci? Otac mi je sebar što na točku cvili, a kćer mi glođu vuci. Baš ništa me za crkve duša boli, za silnoga cara dom. Za grčke ikone poleguša golih u robovskom hramu mom. Dao je njinoj duši oproštaj guslara seljački poj. U njivama mi je sahranjen lelek taj, u prokleti večan znoj. Nisam ja za srebro ni zlato plako, niti za Dušanov sjaj. Ne bih ja rukom za carske dvore mako, za onaj bludnica raj. ","Misaono - refleksivna poezija"
"Stoleća te digla razapetog. O rode blagosloven bol. Slavu sam pevo mira svetog, koje toči ubica ohol. Tebe o rode jer veseo mreš, a smrt je samo čast, gusle ne daju da za život zreš, za služinsku počast. Naša je sudba urlikom mreti oholo strašno po gorju. Pevati, glasno razapeti, po stenju, kršu i borju: Da je život za sluge čast, i nad veseo gnjili svet vitlati sebe smrti u počast, kao steg krvav i svet. Steg dičan buna i ubica. O rode ti si izabranik njin. Klekneš li životu ponizna lica nisam više tvoj sin. ","Rodoljubiva poezija"
"Što ste crna kao krst? I masna ko mesarska vrata? Ta senka vam liči na mač čvrst, a skuplja ste od zlata. Što se krijete u robijaški vrt i cvetate iza zida? Još nas ima što volimo smrt i na vama visiti – od stida. Što ne bi pošla na vrhunce, ko kraljevi i vođe? Silnija ste no jarko Sunce, nek vam se klanja ko prođe. Ta grlili smo gore od vas i nosili na oltare. Pa kad Isus ne spase nas, vaše će ruke stare. Ta vi ste svakom narodu doneli ponos, i spas, i radost. Ta k vama su išli koji su hteli čast na svetu, i mladost. Pa što bi došla tako tajno i pognula svoju glavu? Hoćemo da vas dočekamo sjajno sa pesmom u vašu slavu. Lepše se vama po nebu šeta, po zemlji ima blata. Čvršće grlite no nevesta zakleta oko mlada vrata. Pa kad je srce ludo tako da više voli poštenje i sve za čim je svet toliko plako no pomije i korenje. Što bi se krila u robijaški vrt i cvetala iza zida? Još nas ima što volimo smrt i na vama visiti – od stida. Što ste crna kao krst? I masna ko mesarska vrata? Ta senka vam liči na mač čvrst, a skuplja ste od zlata. ","Misaono - refleksivna poezija"
"Ne ubijajte pseto ni vuka. Nećete skinuti jaram s vrata – nema slobode, dok vam ruka miluje decu, i sestru, i brata. Ne tražite po ulicama mračnim, ritu i blud, što crveni. Eno vam rita na posteljama bračnim, a sram u ljubljenoj ženi. Kad ubijete sina svog prsnuće lanci, i pasti Bog. Jer laže vas najmilije, jer sram je, što pesme slave. za čim vam suza lije i bono klonu glave! U noći za čim tugujete, što kujete u zvezde, što mole crkve svete, i hoće vojske, što jezde. Jer čast veziva ruke, i ponos rađa jauke, i srce tera preko mora u šumu, gde se glođe kora. Slava će doći, kad vas povedu ubice. Kad reč vam bude krv, i plamen. Sunce će vam obasjati lice, kad vidi, da vas se zmije ne plaše, no majke vaše, majke vaše. Robovi ste dok imate suze, čast vaša beše što slobodu uze, a vratit će je mržnja, greh, i kamen. ","Misaono - refleksivna poezija"
"Videh tvoja kola od krvavog zlata, zasuta ružama i ženama golim. U moru modrih telesa preli me plačem starim robova, satrapa, imperatora i bogova onaj urlik divan: „Thalatta, Thalatta“. Tad sinu nebo sjajno, ko mladost, u njemu planu strašnom senkom Rim. Deca i zveri i žene gole putem padahu po tebi, polivene vinom. Videh na njima maske i hetere i dželata, u beloj svili suznu, stidnu Madonu sa sinom u bujici krvi i kruna i zlata. Pobedio je svaki narod, svi carevi. Pobedila su deca i razbojnici. Pobedila je smrt. Pobedila je slast. Jednu nikad ne vukoše tvoja kola: čast. ","Misaono - refleksivna poezija"
"Zdravo, svete, bledi ko zimski dan u strahu. Još je veseo narod jedan u krvi, pepelu i prahu. Vijaj oblake proletne, rumene, pitaj ih za raj. Ne treba nam žena kad cveta, ni kad vene. Ne bacamo decu u zvezdan beskraj. Za naša srca ništa nije dosta. Za naša srca ništa ne osta. Dok jedan od nas na zemlji diše: da ni jedan vrt ne zamiriše. Da živi groblje! Jedino lepo, čisto i verno. Da živi kamen i ruševine! Prokleto što cveta u visine. Mi smo za smrt! ","Misaono - refleksivna poezija"
"Zaboravio si bijesne i grozne gusare? I galije od Neretve, crne i krvave? I pesme i mačeve naše duge i tmure? I jedra i veselja, urličuća kroz bure? Zaboravio si njine teške, mračne glave? Haj, pogledaj, i sad, školja kad se zažare i tresnu o nas grmljavine tvojih talasa. Čuj, kako se ori pesma naša tvrda glasa, neklekla nikad, nesretna, al bijesno vesela, sa krvave obale jednoga naroda cijela. Da nije najlepše ljubav, već za grumen Sunca ubijati i rano umirati. ","Misaono - refleksivna poezija"
"Ja videh Troju, i videh sve. More, i obale gde lotos zre, i vratih se, bled i sam. Na Itaki i ja bih da ubijam, al kad se ne sme, bar da zapevam malo nove pesme. U kući mi je pijanka, i blud, a tužan je život na svetu, svud – izuzev optimiste! Ja nisam pevač prodanih prava, ni laskalo otmenih krava. Ja pevam tužnima: da tuga od svega oslobođava. Nisam patriotska tribina. Nit marim za slavu Poetika. Neću da preskočim Krležu, ni Ćurčina, niti da budem narodna dika. Sudbina mi je stara, a stihovi malo novi. Ali: ili nam život nešto novo nosi, a duša nam znači jedan stepen više, nebu, što visoko, zvezdano, miriše, il nek i nas, i pesme, i Itaku, i sve, đavo nosi. ","Misaono - refleksivna poezija"
"Na sinjem moru Lađa jedna brodi; Da mogu samo znati: Kuda je sudba vodi? Vetar talasa more, Valovi liče gori. Nemoćno, teškom mukom se Sa njima lađa bori. Prešla je bura; More pokoja nađe. A pena talasa grli Poslednji deo lađe. ","Misaono - refleksivna poezija"
"Reci, kad bi moj osmeh bled, rastopio se kao cvet pola san a pola led. Kad bih još jednom mogao da volim… Da li bi mi tad bilo dobro svud, i život bio manje lud? Ili bih i tad kao sad morao da se smešim i razbolim, i da umrem? Kad bih još jednom osetio da volim,volim? ","Ljubavna poezija"
"Sad smo bezbrižni, laki i nežni. Pomislimo: kako su tihi, snežni vrhovi Urala. Rastuži li nas kakav bledi lik, što ga izgubismo jedno veče Znamo da, negde, neki potok, mesto njega, rumeno teče! Po jedna ljubav, jutro, u tuđini, dušu nam uvija, sve tešnje. Beskrajnim mirom plavih mora, iz kojih crvene zrna korala kao, iz zavičaja, trešnje. Probudimo se noću ismešimo, drago, na mesec sa zapetim lukom. I milujemo daleka brda i ledene gore, blago, rukom. ","Misaono - refleksivna poezija"
"Sećam se samo da je bila nevina i tanka i da joj je kosa bila topla, ko crna svila u nedrima golim. I da je u nama pre uranka zamirisao bagrem beo. Slučajno se setih neveseo, jer volim da sklopim oči i ćutim. Kad bagrem do godine zamiriše, ko zna gde ću biti. U tišini slutim da joj se imena ne mogu setiti nikad više. ","Ljubavna poezija"
"Sve to ne zavisi od mene. Setim se kako beše lep, nad vodama dubokim nekim, kao Mesec beo, sa lukom tankim i mekim, jedan most. I, vidiš, to uteši me. Ne zavisi od mene. Dosta je da tog dana, zemlja oko mene zamiriše preorana, ili da oblaci prolete, malo niže, pa da me to potrese. Ne, ne od mene. Dosta će biti ako, jedne zime, iz vrta jednog zavejanog istrči neko ozeblo, tuđe, dete i zagrli me. ","Ljubavna poezija"
"Želim: da posle snova ne ostane trag moj na tvom telu. Da poneseš od mene samo tugu i svilu belu i miris blag… puteva zasutih lišćem svelim sa jablanova… ","Ljubavna poezija"
"Najzad se ruke uhvate za trbuh Da trbuh od smeha ne pukne Kad tamo trbuha nema Jedna se ruka jedva podigne Da hladan znoj sa čela obriše Ni čela nema Druga se ruka maši za srce Da srce iz grudi ne iskoči Nema ni srca Ruke obe padnu Besposlene padnu u krilo Ni krila nema Na jedan dlan sad kiša pada Iz drugog dlana trava raste Šta da ti pričam… ","Misaono - refleksivna poezija"
"Zažmuri se na jedno oko Zaviri se u sebe u svaki ugao Pogleda se da nema eksera da nema lopova Da nema kukavičjih jaja. Zažmuri se na drugo oko Čučne se pa se skoči Skoči se visoko visoko visoko Do navrh samog sebe Odatle se padne svom težinom Danima se pada duboko duboko duboko Na dno svoga ponora Ko se ne razbije u paramparčad ko ostane čitav i čitav ustane Taj igra *** Koraci tvoji sa pločnikom Razgovaraju Koraci tvoji pevaju U mome telu Bosi koraci tvoji vesele Stidljivu rosu I duboke ostavljaju tragove U snegu moga sna Maloj kutiji rastu prvi zubi I raste joj mala dužina Mala širina mala praznina I uopšte sve što ima ","Ljubavna poezija"
"Prazna soba stane da reži Uvučem se u svoju kožu Tavanica stane da skiči Hitnem joj jednu kost Uglovi stanu da kevću I njima hitnem po jednu kost Pod stane da zavija hitnem i njemu jednu kost Jedan zid stane da laje I njemu hitnem jednu kost I drugi i treći i četvrti zid Stane da laje Hitnem svakom po jednu kost Prazna soba stane da urla I sam prazan Bez ijedne kosti U stostruki se odjek Urlika pretvaram I odjekujem odjekujem Odjekujem ","Misaono - refleksivna poezija"
"Obično Osam nogu ima Između vilica Čovek mu se nastanio Sa svoje četiri strane sveta Tada je gubicu raskrvavio Hteo je Da pregrize tu stabljiku kukuruza Davno je to bilo U očima lepim Tuga mu se zatvorila u krug Jer drum kraja nema A celu zemlju treba Za sobom vući ","Misaono - refleksivna poezija"
"Plavo i zlatno Poslednji prsten vidika Poslednja jabuka sunca Zografe Dokle tvoj pogled dopire Čuješ li konjicu noći Alah il ilalah Kičica tvoja ne drhti Boje se tvoje ne plaše Bliži se konjica noći Alah il ilalah Zografe Šta li vidiš na dnu noći Zlatno i plavo Poslednja zvezda u duši Poslednji beskraj u oku ","Misaono - refleksivna poezija"
"Kost ja kost ti Zašto si me progutala Ne vidim se više Šta je tebi Progutala si ti mene Ne vidim ni ja sebe Gde sam sad Sad se više ne zna Ni ko je gde ni ko je ko Sve je ružan san prašine Čuješ li me Čujem i tebe i sebe Kukuriče iz nas kukurek ","Ljubavna poezija"
"Ništarijo spavala si I sanjala da si nešto Nešto se zapalilo Plamen se previjao U mukama slepim Probudila si se ništarijo I grejala leđa Na plamenu iz sna Nisi videla muke plamena Čitave svetove muka Kratkovida su ti leđa Ništarijo zaspala si opet I sanjala da si ništa Plamen se ugasio Muke su njegove progledale I ugasile se i one blažene ","Ljubavna poezija"
"Hodaš čitavu večnost Po svome ličnom beskraju Od glave do pete i natrag Obasjavaš sam sebe U glavi ti je zenit U peti smiraj sjaja Pred smiraj puštaš svoje senke Da se izduže da se udalje Da stvaraju čuda i pokor I sebi dase klanjaju U zenitu svodiš senke Na njihovu pravu meru Učiš ih tebi da se poklone I u poklonu nestanu Hodaš ovuda i dan danas Ali se od senki ne vidiš ","Misaono - refleksivna poezija"
"Mala kutija raste dalje I sad je u njoj orman U kome je ona bila I raste dalje i dalje i dalje I sad je u njoj soba I kuća i grad i zemlja I svet u kome je ona bila Mala kutija seća se svog detinjstva I od prevelike čežnje Postaje opet mala kutija Sada je u maloj kutiji Ceo svet mali malecan Lako ga možete u džep staviti Lako ukrasti lako izgubiti Čuvajte malu kutiju ","Misaono - refleksivna poezija"
"Ti si moj početak Koji me pokrenuo Sveo sam se Na tvoju osovinu Savsam se usijao Od tvog prvog obrtaja Lepo ću se putem polomiti I sjediniti se zauvek s tobom U kršu i lomu Nisam lud Da baš sada zastanem Da se ohladim I ružno poplavim ","Ljubavna poezija"
"Otkuda moje oči Na licu tvome Anđele brate Boje sviću Na ivici zaborava Tuđe senke ne daju Munju tvoga mača U korice da vratim Boje zru Na lakoj grani vremena Otuda tvoj inat lepi U uglu usana mojih Anđele brate Boje gore Mladošću u mojoj krvi ","Rodoljubiva poezija"
"Jedni odgrizu drugima Ruku li nogu ili bilo šta Stave to među zube Potrče što brže mogu U zemlju to zakopaju Drugi se razjure na sve strane Njuše traže, njuše traže Svu zemlju raskopaju Nađu li srećni svoju ruku Ili nogu ili bilo šta Na njih je red da grizu Igra se nastavlja živo Sve dok ima ruku Sve dok ima nogu Sve dok ima bilo čega. ","Misaono - refleksivna poezija"
"Gde mi je mir Neprobojni mir Gvozdena jabuka Teme mi je stablom probila Glođem ga Vilice sam oglodao Lišćem me okovala Brstim ga Usne sam obrstio Plodovima me usijanim tovi Točim ih Mozak sam rastočio Gde mi je mir Gvozdenoj jabuci da bude Prva rđa i poslednja jesen Izgubljena crvena čizmica Pramajka moja Sultana Urošević U drvenom koritu plovila je nebom I lovila kišonosne oblake Pomoću vučje i drugih masti Činila je još mnoga Manja i veća čuda Posle smrti Nastavila je da se meša U poslove živih Iskopali je Da je nauče redu I bolje zakopaju Ležala je rumenih obraza U hrastovom sanduku Samo je na jednoj nozi imala Crvenu čizmicu Sa svežim tragovima blata Onu drugu izgubljenu čizmicu Tražiću do kraja života ","Misaono - refleksivna poezija"
"Daj da ti priđem Hromi vuče Daj da ti iščupam Tri čudotvorne dlake Iz trouglaste glave Daj da ti štapom dodirnem Zvezdu na čelu i kamen na srcu I levo i desno uvo I daj da ti poljubim Ranjenu božansku šapu Naslonjenu na oblak Daj da ti priđem I ne plaši me svetim zevanjem Hromi vuče ","Misaono - refleksivna poezija"
"Sedimo na beloj klupi Ispod Lenauovog poprsja Ljubimo se I onako uzgred govorimo O stihovima Govorimo o stihovima I onako se uzgred ljubimo Pesnik gleda nekud kroz nas Kroz belu klupu Kroz šljunak na stazi I tako lepo ćuti Lepim bakarnim usnama U Gradskoj bašti u Vršcu Ja polako učim Šta je u pesmi glavna stvar. ","Ljubavna poezija"
"1 Dižemo ruke Ulica se u nebo penje Obaramo poglede Krovovi u zemlju silaze Iz svakog bola Koji ne spominjemo Po jedan kesten izraste I ostaje tajanstven za nama Iz svake nade Koju gajimo Po jedna zvezda nikne I odmiče nedostižna pred nama Čuješ li metak Koji nam oko glave obleće Čuješ li metak Koji nam poljubac vreba 2 Evo to je to nepozvano Strano prisustvo svoga Jeza je na pučini čaja u šolji Rđa što se hvata Na rubovima našeg smeha Zmija sklupčana u dnu ogledala Da li ću moći da te sklonim Iz tvoga lica u moje Evo ga treća je senka U našoj izmišljenoj šetnji Neočekivani ponor Između naših reči Kopita što tutnje Pod svodovima naših nepca Da li ću moći Na ovom nepočin-polju Da ti podignem šator od svojih dlanova 3 Uznemirena šetaš Podočnjacima mojim Na nevidljivoj rešeci Pred usnama tvojim Nage reči me zebu Otimamo trenutke Od bezobzirnih testera Ruke se tvoje tužno U moje ulivaju Vazduh je neprohodan 4 Šušte zelene rukavice Na granama drvoreda Veče nas pod pazuhom nosi Putem koji ne ostavlja trag Kiša pada na kolena Pred prozorima odbeglim Dvorišta izlaze iz kapija I dugo gledaju za nama 5 Noćima nestaje tama Čelične grane hvataju Prolaznike za ruke Samo nepoznati dimnjaci Slobodno hodaju ulicama Prosečenim kroz našu nesanicu U olucima zvezde nam trule 6 Bdiš mi u bori između veđa Čekaš da se razdani Na mome licu Voštana noć Tek je dogorela Do nokata praskozorja Crne opeke Već su popločale Ceo nebeski svod 7 Nad mirnim vodama Zubate oči lete Oko nas modre usne Na granama lepršaju Krici udaraju o plavet I padaju na jastuke Kuće nam se kriju Iza uskih leđa Šake hvataju Za nejake oblake Vene nam valjaju mutne Postelje i stolove Izlomljenih kostiju Podne na ruke nam palo I smrknulo se Otvorena raka na licu zemlje Na tvome na mome licu 8 Na raskrsnicama Podočnjaci dana Sreću nam se modri Ako okrenem glavu Sunce će s grane pasti Sahranila si osmehe U dlanovima mojim Kako da ih oživim Senka mi je sve teža Neko joj vezuje krila Oči otvaraš dobra Sklanjaš me nemo Noć me iznenadna traži U dnu drvoreda Platan cigaretu pali 9 Otrovni zeleni Časovi marširaju Preko našeg čela Putujemo iz tela Ćutanjem koje vuku Pogledi naši ludi Između očnih kapaka Stežem ti nagi pogled Bol u njemu da zdrobim 10 Kako dugmadima ovim Tučanim da gledamo Smeje nam se tama Kosama nas bičuje Kako jezikom ovim Papirnatim da govorimo Reči nam ga suvog Pod nepcima zapale Kako sa telom ovim Od živog peska da opstanemo Razularene kašike Odnose nam zrno po zrno Kako drvenim rukama ovim Lišenim lišća da se grlimo Ginu nam karanfili sa usana Ginu nam u vrelome pesku 11 Kuće su izvrnule Gorke džepove soba Da ih vihor pretraži Duž naših rebara Ulične svetiljke Svlače haljine krvave Dva smo lista novina Surovo zalepljena Na ranu večeri Zapaljene ptice iz obrva mojih na ključnjače su ti pale 12 Teku nam hodnici mutni Sa trepavica niz lice Ljutom usijanom žicom Gnev nam porubljuje misli Nakostrešene makaze Oko golorukih reči Otrovna kiša večnosti pohlepno nas ujeda 13 Ruše se stubovi koji nebo drže Klupa sa nama polako U prazno propada Zar da dovek čamimo U kamenom ćutanju Kroz oči kroz čelo Reči će nam prolijati Razbežali se dani Zar da dovek čekamo sunce Da nam se kroz rebra zažuti Slušamo kako nam srca U grlu mrtvih stubova lupaju Istrčali smo iz grudi 14 Očiju tvojih da nije Ne bi bilo neba U slepom našem stanu Smeha tvoga da nema Zidovi ne bi nikad Iz očiju nestajali Slavuja tvojih da nije Vrbe ne bi nikad Nežne preko praga prešle Ruku tvojih da nije Sunce ne bi nikad U snu našem prenoćilo 15 Ulice tvojih pogleda Nemaju kraja Laste iz tvojih zenica Na jug se sele sa jasika u grudima tvojim Lišće ne opada Na nebu tvojih reči sunce ne zalazi 16 Sijalicu dobru pališ U tuzi mojoj smeđoj Livadu mi prostireš Na grudima svojim Golubove okupljaš U radosti mojoj bele Cigaretu mojih briga U srcu svome gasiš U grozdu tamjanike Na moje usne čekaš 17 U moru bih spavao U zenice ti ronim Na pločniku bih cvetao U hodu ti leje crtam Na nebu bih se budio U smehu tvom ležaj spremam Igrao bih nevidljiv U srce ti se zatvaram Tišini bih te oteo U pesmu te oblačim 18 Dan ti bogat u naručju Nosim Mlade jele duž pogleda Sadim Gradovima tvog ćutanja Lutam Rosu ti sa trepavica Berem Noć vitku ti preko pasa Lomim Brižne zore sa krovova Zovem 19 Mladost nam lista Zelena duž svojih ulica Obrazi kuće sjaje se Kada prođemo Stopalima našim Pločnici igraju karte Zvezda smo iznenadna na licu prolaznika Jata iznenađenja Hranimo sa dlana 20 Iz tvojih dlanova Piju živu vodu ptice Plave i smeđe ptice Koje nam iz očiju izleću Kad nadaleko nema nijednog lovca Tvoji dlanovi obasjavaju Naše dve zamišljene grudve zemlje Kad sunce kasni 21 Ruke tvoje plamsaju Na ognjištu usred mog lica Ruke tvoje otvaraju mi dan Ruke tvoje cvetaju U udaljenoj pustinji u meni Gde još niko nije zakoračio Ruke tvoje sanjaju u mojima san svih ozvezdanih ruku na svetu 22 Naš dan je zelena jabuka Na dvoje presečena Gledam te Ti me ne vidiš Između nas je slepo sunce Na stepenicama Zagrljaj naš rastrgnut Zoveš me Ja te ne čujem Između nas je gluhi vazduh Po izlozima Usne moje traže Tvoj osmeh Na raskrsnici Poljubac naš pregažen Ruku sam ti dao Ti je ne osećaš Praznina te je zagrlila Po trgovima Suza tvoja traži Moje oči Uveče se dan moj mrtav S mrtvim tvojim danom sastane Samo u snu Istim predelom hodamo 23 Bez tvojih pogleda reka sam Koju su napustile obale Vetar me za ruku vodi Tvoje ruke odsekao je suton Bele ulice preda mnom beže I prsti se klone moga čela Na kome se svet zapalio Reči su mi u travu zarasle Tišina ti je raznela glas Stvari mi siva leđa okreću Po tami moga tela Opaka svetlost šestari 24 Idem Od jedne ruke do druge Gde si Zagrlio bih te Grlim tvoju odsutnost Poljubio bih ti glas Čujem smeh daljina Usne mi lice rastrgle Iz presahlih dlanova Blistava mi se pojavi Hteo bih da te vidim Pa oči zaklapam Idem Od jedne slepoočnice do druge Gde si 25 Patos sam žut U praznoj sobi u kojoj sediš Samo da me tvoja senka uteši I stepenište sam drveno Kojim iz sobe na ulicu silaziš Samo da se sa senkom tvojom poigram Lišće sam suvo Duž ulica kojim prolaziš Da tvoju senku čujem I stena sam naga kraj druma Kojim se udaljuješ Da me tvoja senka odene 26 U ovoj noći bez jutra Ko je ta svetiljka sa ugla Pogledom me tvojim obavija I prati do našeg oslepelog stana I svetli na pustim nasipima vena I ko je ta ptica Na napuklom nebu moga srca Jedina ptica Glasom me tvojim k sebi zove Jer ne ume bela na zemlju da sleti 27 Među dlanovima grejao sam ulicu Kojom si se vratila Glas ti je po krovovima Zaboravio belinu Časovi sa kojima sam samovao Dižu se pred tobom Sa snežnih stolica 28 Pod očnim kapcima Spavaju ti ljubičice Pretvaram se sav u sunce Nad tvojim ružnim snom Otvaraš mi širom Sve prozore na čelu Berem za tebe bele Lokvanje iz moje krvi Daješ zeleno lišće Mome stablu od pepela 29 Ovo su ti usne Koje vraćam Tvome vratu Ovo mi je mesečina Koju skidam Sa ramena tvojih Izgubili smo se U nepreglednim šumama Našeg sastanka U dlanovima mojim Zalaze i sviću Jabučice tvoje U grlu tvome Pale se i gase Zvezde moje plahe Pronašli smo se Na zlatnoj visoravni Daleko u nama 30 Sa tela sumrak svlačim Dan mi je našao lice Vetar kosu razveselio Pogled mi začuđen lista Senka iz sunca niče Svet na pragu srca stoji Opet obroncima plavim U glas ti bistri silazim Po našu čarobnu lampu ","Ljubavna poezija"
"Iskopaše ti oči, lepa sliko! Večeri jedne na kamenoj ploči, Znajući da ga tad ne vidi niko, Arbanas ti je nožem izbo oči. Ali dirnuti rukom nije smeo Ni otmeno ti lice, niti usta, Ni zlatnu krunu, ni kraljevski veo, Pod kojim leži kosa tvoja gusta. I sad u crkvi, na kamenom stubu, U iskićenom mozaik-odelu, Dok mirno snosiš sudbu svoju grubu, Gledam te tužnu, svečanu, i belu; I kao zvezde ugašene, koje Čoveku ipak šalju svetlost svoju, I čovek vidi sjaj, oblik, i boju Dalekih zvezda što već ne postoje, Tako na mene, sa mračnoga zida, Na iščađaloj i starinskoj ploči, Sijaju sada, tužna Simonida — Tvoje već davno iskopane oči! ","Rodoljubiva poezija"
"Počuj draga, reči iskrene i jasne Jedne bolne duše, tvojoj duši prisne, Pre no oluj stigne i grom strašni prasne, I nemirno srce najedanput svisne, Počuj ove pesme uzaludno strasne. Pre odsudnog boja ja ti nisam dao Koprenu, ni burmu, ni azdiju, kao Starinski junaci, po čemu ćeš mene Pomenuti kada stigne udes zao I zapište deca i zaplaču žene. Sad na razbojištu leži leš do leša. Plemići i sebri. Leži strašna smeša. Noć se hvata, Samo munja katkad blisne. Dok poslednje žrtve stari krvnik veša, Nepregledna hrpa ranjenika kisne… Hoće li me naći među njima tvoje Bistre oči, draga? Hoće l’ iz kondira, Ko preteča skromna večitoga mira, Pasti kap na rane što zjape i gnoje? Hoće l̓ pasti kaplja što bolove spira? Čekam. Nigde nikog. Svetlost dana gasne. Noć prosipa tamu i časove kasne, Ni zvezde na nebu da za trenut blisne. — Čekam. Nigde nikog. Uz vapaje glasne Nepregledna hrpa ranjenika kisne… ","Rodoljubiva poezija"
"Po mesecu ti šaljem uzdah jedan, Po tom u čežnji bratu. Nek ti reče, U tužni čas kad zimsko pada veče. Da sam ko Azra, bled, veran i predan. I šta bi on, taj mesec, kome poju Od Indije do večitoga Rima Čežnjivu svetlost i sanjivu boju Svi pesnici na jezicima svima, Kad ne bi tako u gluhoj samoći Tešio srca što se čežnjom guše I ljupkim sjajem kroz beskrajne noći Vezivao sve rastavljene duše! I sad, kad sine ta starinska Luna I setne zrake prospe mojom sobom, Ja čudno prenem i, ko da si tuna, Sva duša moja zamiriše tobom… ","Ljubavna poezija"
"Došlo je vreme kad nam kosa sedi, I naša čula postepeno grube. Stojimo tako skrušeni i bledi Dok našu starost objavljuju trube. No još u meni iččeznuo nije Sledbenik mladog Vertera, što sanja Pri mesečini, i što suze lije Uz svaki spomen starog osećanja! O, znam to dobro, stari oganj da je Nestao, da ga neće biti više. No našu ljubav nema ko da zbriše: Ona se menja, ali uvek traje. Sad nam je ljubav otmena i čedna, Ko mesečinom prožeta. Miriše Ko cvet sasušen, uspomena jedna, U knjizi što se već ne čita više. O daj mi, draga, da na krilo tvoje Položim glavu umornu, da sada Slušam, dok blješte na zapadu boje I veče kao crno krilo pada, Kao u školjci huku morskih vala U našoj duši, gde će odsad rasti Niz crnih beda i staračkih zala, Prigušen šumor nekadanje strasti… ","Ljubavna poezija"
"Bezbrojne su oči po tvom stasu pale K’o umorna jata na pomorsku lađu, I, sve očarene, za trenutak stale Da na tebi odmor i lepotu nađu. Bezbrojna su usta rekla da te ljube, I umukla zatim, da nikada više Ne prozbore reči ni nežne ni grube, Jer tebi rečena reč – sve druge briše! Bezbrojni jauci prate tvoje stope Kad ti, k’o božanstvo strasno, siđeš k nama, I bezbrojne strasti zaplamte ko slama, I bezbrojna srca crnom krvlju lope… I niko, i nikad, ne dotače vrele Usne tvoje, niti reč ti nežnu začu. Samo, k’o dve seste u bezglasnom plaču, Dve se duše naše u milosti srele. I ja sam gospodar tvoj i tvoga tela, K’o despoti stari vladam tobom sada, Sam napajam usta sa svih tvojih vrela, I sva nežnost tvoja samo na me pada. O, kada je tako stari Usud hteo, Da ja izabranik budem, ja jedini, I da, uvek uz nju, vek provedem ceo Očaran, i bačen u čarobne čini, Podignuću glavu svoju ponosito, I kao mujezin sa tankog minareta, Dok podamnom šušti nepregledno žito I na mesečini plavi kukolj cveta, Uzviknuću gromko kroz predele neme, Da obuzme svakog nevernika strava: „Jest, samo je ona lepotica prava, A ja njezin prorok za večito vreme!“ ","Ljubavna poezija"
"Naša je ljubav bila kratkog veka, Trenutak jedan – tek godinu dana. I rastavi nas naglo sudba preka, Bez uzdisaja, bez suza, bez rana. U svađi nam je proslo pola dana; U pomirenju mučnom pola noći. I bežao sam iz našeg stana, Tražeci mira u poljskoj samoći. No to je bilo kratko vreme; Pa postadosmo tuđi jedno drugom; I gledasmo se u ćutanju dugom, Tupo, k’o sito dete šećerleme. I tako sve je prošlo; i ja sada Ne mogu kleti nebo ni sudbinu, Il’ s pesnicama stisnutim, pun jada, Prokleti žene ili podlost njinu Pa ipak – da si samo katkad znala Veliki, kobni oganj duše ove, I silnu ljubav što nisti k’o hala Sve druge misli i nade i snove; – Pa ipak – da si samo katkad htela U zanosu, i sličnu mekoj svili, Da nađeš nežnu reč iz srca vrela – I mi bi možda dugo srećni bili A sad polako teče ovo vreme; Postasmo tako tuđi jedno drugom; I gledamo se u ćutanju dugom Tupo, k’o sito dete šećerleme. ","Ljubavna poezija"
"Jest, nema na tebi ni jednog dela da se mome oku mogao da skrije, ni jednog prevoja blistavog ti tela da se moj poljubac na nj spustio nije. Znam te tako dobro: u rastanka čaše ti preda me stupaš sva sjajna i živa, znam kada će suze oko da ti kvase, znam kad ti se duša miloštom preliva, A kad u njoj nosiš svu toplinu Juga… Pa ipak si svakog dana nova meni, uvek nova, uvek tako čudna druga, i nikad slična jučerašnjoj ženi. Ta moć tvoja čudna zaslepljava mene raznovrsnim sjajem, mirisom i bojom. – Oh, budi jedanput ko i druge žene. Da odahnem najzad pred lepotom tvojom… ","Ljubavna poezija"
"Hoću na jednome svečanom opelu Da sahranim ono što prošlošću zovu. I da ti donesem tada dušu novu, Bez ijedne pege negdašnje — svu belu. I hoću da onog časa, kad na mene Padnu kose tvoje i poljubac jedan, Budem kao nekad bezazlen i čedan, Da prvi put poznam čar ljubljene žene; I da sav u tvojoj beskonačnoj moći, Očaran, bez svega što me davno guši, Osećam pod sjajem ove prve noći Kako se u mojoj obnovljenoj duši, Uz veselu pesmu razdraganih gnezda, Dok šušti topola i miriše lipa I radosno nebo mesečinu sipa, Tajanstveno rađa novo jato zvezda… ","Ljubavna poezija"
"Čekam u senci jednog starog duda Da mesec zađe i, skrivena tamom, Po uskoj stazi što kroz noć krivuda, Da siđeš k meni čežnjivom i samom. Čekam, a lenjo prolaze minuti, I sati biju na tornju daleko. Već zora sviće, blede mlečni puti, A ja još čekam, — i večno bih ček’o! O, šta je to što mene veže sada Za jednu put, za jedan oblik tela, I što mi duša zatreperi cela, I sva nemoćna izdiše i pada, Kad me se takne jedna ruka bela! I sav zasenjen pred čudesnim sjajem Lepote tvoje, slab, bez jednog daha, Kao da svakog časa život dajem, Prilazim tebi pun pobožnog straha, Posrćem, klecam, dokle me privlače, Ko provalija tamna i duboka, I dok se strasnim prelivima mrače, Tvoja dva crna neumitna oka… ","Ljubavna poezija"
"Pomeni me u molitvama tvojim Kad sunce pada za daleke gore, Jer znaj da mene kobne misli more, I da se, kao slabo dete, bojim. Ti čista dušo, budi Genoveva, Nad zaspalim Parizom koja bdi, Dokle pod njenim blagoslovom sneva Ljubavnik čedan i zločinci svi; I nek pod tvojom molitvom zaćute, O zaštitnice večna duše moje, Sve kobne misli što mi srce mute, I, ko zločinci, spremne za boj stoje. Pomeni me u molitvama, mila, I ja ću znati u časove tame, Kad opet grune nečastiva sila, Da dobra duša tvoja pazi na me… ","Ljubavna poezija"
"Upij se u mene zagrljajem jednim, Ko groznica tajna struji mojom krvi, Krepko stegni moje telo, nek se smrvi, I daj mi poljupce za kojima žednim. Kao Hermes stari i s njim Afrodita. Stopi se u meni strašću tvojom celom, Da sav iznemognem pod vitkim ti telom, I da duša moja najzad bude sita… — Kad pomislim, draga, da će doći vreme Kad za mene neće postojati žena, Kad će čula moja redom da zaneme, I strasti da prođu kao dim i pena, A da će, još uvek, pokraj mene svuda Biti mesečine pod kojom se žudi, I mladih srdaca što stvaraju čuda, I žena što vole, i voljenih ljudi, Vrisnuo bih, draga, riknuo bih tada Kao bik pogođen zrnom posred čela Što u naporima uzaludnim pada Dok iz njega bije krv crna i vrela… Upij se u meni zagrljajem jednim, Ko groznica tajna struji mojom krvi, Krepko stegni moje telo, nek se smrvi, I daj mi poljupce za kojima žednim… ","Ljubavna poezija"
"Šume bokori cvetnog jorgovana, I noć zvezdana treperi, i žudi Za bujnu ljubav, svetu bogom dana. Dok mesečina nasmejana bludi, Šume bokori cvetnog jorgovana. U taku noć je požudnu i strasnu Izolda nekad čekala Tristana. Bude se groblja uz kuknjavu glasnu I sećaju se prohujalih dana. U taku noć je požudnu i strasnu, Noseći sobom lestvice od svile, Starinski vitez, pun vere i nade, Hitao zamku svoje verne Vile, I pevao joj strasne serenade. Starinski vitez, pun vere i nade! Šumi, o noći prohujalog doba! U srcu nosim vekadanje ljude. Povorke bele dižu se iz groba, I sa mnom ljube, čeznu, strepe, žude! Šumi, o noći prohujalog doba. Strasno i žudno! Ona mene čeka Ko nekad plava Izolda Tristana. Strepi, i sluša topot iz daleka, Dok mesečina nasmejana sija I ćuv mirisni zanosno ćarlija U bokorima cvetnog jorgovana! ","Ljubavna poezija"
"Kad sam je drugi put video rekao sam: „Eno Moje Poezije kako prelazi ulicu.“ Obećala je da će doći ako bude lepo vreme. Brinuo sam o vremenu, pisao svim meteorološkim stanicama. Svim poštarima svim pesnicima a naročito sebi. Da se kiše zadrže u zabačenim krajevima. Bojao sam se da preko noći ne izbije rat, Jer na svašta su spremni oni koji hoće da ometu naš sastanak Sastanak na koji već kasni čitavu moju mladost. Te noći sam nekoliko vekova strepeo za tu ženu Tu ženu sa dve senke, Od kojih je jedna mračnija i nosi moje ime. Sad se čitav grad okreće za Mojom Poezijom Koju sam davno sreo na ulici i pitao: „Gospodjice osećam se kao stvar koju ste izgubili Da nisam možda ispao iz vaše tašne?“ Ja sam njen lični pesnik kao što ona ima i lične ljubavnike. Volim je više no što mogu da izdržim, Više od mojih raširenih ruku, Mojih ljubavnih ruku punih žara punih magneta i ludila. Moj snu, kao asfalt izbušen njenim štiklama, Noći, za mene sve duža bačena izmedju nas, Ona mi celu krv nesrećnom ljubavlju zamenjuje. Moje su uši pune njenog karmina, Te providne te hladne uši to slatko u njima Kad se kao prozori zamagle od njenog daha. Kako je ona putovala pomerao se i centar sveta. Pomerala se njena soba koja ne izlazi iz moje gla.ve Sumo vremena, sumo ničega, ljubavna sumo, Još ne prestaje da me boli uvo Koje mi je pre rodjenja otkinuo Van Gog To uvo što krvari putujući u ljubavnim kovertama. U staklenu zoru palu u prašinu, Plivao sam što dalje ka pustim mestima da bih slobodno jaukao. Ptico nataložena u grudima što ti ponestaje vazduha, Radnice popodne na tudjem balkonu, Već dvadeset godina moj pokojni otac ne popravlja telefon, Već dvadeset godina on je mrtav bez ikakvih isprava. O koliko ćemo užasno biti razdvojeni i paralelni, O koliko ćemo biti sami u svojim grobovima. Još oko nje oblećem kao noćni leptir oko sveće I visoke prozore spuštam pred njene noge. Moje srce me drži u zatvoru i vodi pred njenu kuću Gde su spuštene zavese nad mojom ljubavlju. Ta žena puna malih časovnika sa očima u mojoj glavi, Taj andjeo, isprljan suncem list vode, list vazduha, Ljubomorne zveri oru zemlju i same se zakopavaju. O sunce nadjeno medju otpacima… Zuje uporednici kao telegrafske žice, Prevrću se golubovi kao beli plakati u vazduhu, I mrtve ih krila godinama zadržavaju u visinama Kao što mene njena obećanja održavaju u životu. O siroče u srcu što ti brišem suze Moja nesrećna ljubavi razmeno djubreta Stidim se dok je ljubim kao da sam sve to izmislio. Kuća, ništavilo na svim prozorima, Sve je dignuto u vazduh. Samo se još nesrećni pesnici kurvinski bave nadom. ","Ljubavna poezija"
"Kad budem mladji Umeću da živim Neće mi dani prolaziti kao dosad Tek tako Bez svrhe i smisla Imaću vremena koliko hoćeš Ali ga neću traćiti na gluposti Već svaki tren posvetiti sebi Osmisliti ga i oslojiti I laganicom Rasporediti na svoja zadovoljstva Kad budem mladji Ma koliko to sada izgledalo nerealno Ustajaću rano I iz istih stopa odlaziti na trim stazu Da trčim jedan sat Pošto se istuširam Pevušeći pod mnlazom Srećnijiod zvečke Opružiću se žmureći (da ne zamaram očni živac) S vlažnom kesicom čaja na kapcima Ne pomićući se s mesta Dok se opusti glatka muskulatura A koža moćno napije hidratantnog mleka Kad budem mladji Na trening bez strečinga Neću ni pomišljati Jer od vežbi bez istezanja Nema teže zablude Ni od zgrčenih mišića veće tragedije Kad budem mladji Gčedaću svoja posla Raspredajući natenane Mišićna vlakna I s posebnim guštom Rasporedjivati mišićne grupe I povećavati mišićni tonus Obilno navodnjavajući Obe strane mozga Sa što više energetskih vibracja I dvadeset hiljada pokreta dnevno (po mom horoskopskom znaku) Proveeravajuči pojedinačno Gustinu svake od dvesta kostiju I čvrstinu četiri stotine mišića U temeljima kičmenog stuba Koji je noseći stub života I nebeskog svoda Kad budem mladji Imaću dobro postavljenu kičmu A nema dobro postavljene kičme bez jakih stomačnih mišića Ni jakih stomačnih mišića bez trbušnjaka Bar dve stotine dnevno Pre šest sati popodne Što je sasvim dovoljno Da autiram mlečnu kiselinu I ostvarim san mnogih naraštaja Kad budem mladji Opustiću ramena I vući ih nadole Od ušiju niz ledja Mišićima ispod lopatica Čineći najfenomenalniju stvar Za svoj vrat I tako ga rastrokiram da nikad ne upoznam najodvratniji grč Mišića Vratne kičme Kad budem mladji Glavu ću uravniti S vrhovima kukova A bradu podići Paralelno s tlom Koračajući krupnim koracima Kako bih istezao mišiće Pokretom iz kukova Butina i kolena I hrlio napred Bez osvrtanja I odvratne snishodljivosti Prema utvarama Prošlosti Kad budem mladji Uvek ću imati na umu Savet grčkih filozofa Kojima daje za pravo Ani Robinson ((Annie Robinson) Trener Andjeline Džoli (Angelina Jollie) Da se snažno izbacuju Noge iz bedara Kad budem mladji Nikad neću proći kroz ovaj grad Sem dignute glave I uvučenog stomaka Makar preko Terazija Mada više nema garancija Da čak i u prigradsim naseljima Ne naletiš na nekog ko te poznaje Ne bih hteo da se zalećem I nešto tvrdim Ali se ne bih iznenadio Čak naprotiv Ako bi se ispostavilo Da u tom pogledu Veće oči ima krajnja periferija Nego najstrožiji centar Kad budem mladji Biću zdrav kao čaša New Man A kakav bih bio New Man Ako ne bih otišao na spavanje Makar minut pre ponoći Pošto izvedem sveću I cenzurišem sećanje Odložim u stranu svaki stres Kako ne bih gubio ni sekund sna Pre prirodnog budjenja Čovek koga budi sat Ustaje pod prisilom Prestaje da bude čovek Od vrednosti I postaje deo sistema Koji ga melje I pretvara u ništavilo Kad budem mladji Najradje se ne bih sećao trenutka Kad sam čuo preko radija Vest koja je obišla svet I obeležila moj život Da se i med pretvara u mast Baš sam celu teglu držao u ruci I našao se na korak od konopca I zamalo flipnuo Tu sam zaradio tik I dao zavet Ako preživim Brokoli će se bokoriti u mojim vazama A špargle u saksijama Kad pomislim koliko h je otišlo na onaj svet A da nikad nisu ispoštovali Ukus artičoka u vodi I da se ne lažemo Nije mi ih nimalo žao Kad budem mladji Neću otvarati oči Čim se probudim Već nastaviti da žmurim Gledam unutra i maštarim Dok pokretom nožnog palca (Koji je doručak za telo) Uspostavim vezu sa svetom Stimulišući sisteme Da luče najveće divote Potrebne za predstojeći dan Dok orošeno čelo (A ne kapljičasti znoj) Kruniše to delo Kad budem mladji Raskrčiću lom od loših navika Ješću danju A mršaviti noću Ne preskačući obroke Ma koliko pojačano gladneo Pod dejstvom meseca Neću djipati iz kreveta Kao pred glavu Da pri lampici frižidera Iz čista mira Odvalim štuc hleba I spucam paklo margarina A onda predoziran Komiran I izrazvaljivan Prekuljanog bugara I ufrkeštenog pogleda Puvam Pukćem I rastičem danima Ako ne i nedeljama Kad budem mladji Prekidaću obrok kod najsladjeg zalogaja I od pune trpeze ustajati polugladan Jedna trećina stomaka Biće mi uvek prazna Zbog duhovnih kretanja Patnju za ugljenim hidratima Ublažavaću redovno Mikrogramom selena (ni pahuljicom više) A koncentraciju održavati Bez dodatnih stimulansa Aditiva i isparenja Kako bih treptanjem pažnje I odgovorima opuštanja Razdragao telo Da okrilati I odlepi od zemlje Kad budem mladji Viljušku ću umakati u prazno Kašiku probušiti A šerpe bakrače Tiganje i tepsije Kremirati I pepeo razvejati po Vrtu sećanja Ili vakumirati I zapečatiti U kontejneru za baterije Kad budem mladji Odoleću rerni I njenim čarima Izaći ću na crtu I stati na ratnu nogu Suhomesnatim alama i baucima Da me goriš pikavcima Pre ću krckati prezlu Nego mljackati alvu Ma koliko otkidao na knedle Na testo ću staviti veto Palačinke gledati popreko Kao da nisam onoliko kružio oko njih Kad su mi dali do znanja Da mi se i glas omastio Ljutio sam se na želudac Što mi nije nagovestio U kakve se nevolje uvaljujem Uostalom, standardi EU su najjasniji U pogledu stoke i domaće rakije Kad budem mladji Neću jesti s nogu Ni onako uzgred Gluvareći kuhinjom Već uvek za stolom Makar jednu maslinku Postaviću sto najsvečanije Potegnuti stolnjak od damasta Uštirkane salvete I srebrni escajg Napraviti atmosferu Pustiti muziku Upaliti sveće I tek pošto se tušnem I skockam do bola paspaliću po maslinki I utoliti glad za identitetom Kad budem mladji Ko u mom prisustvu Spomene sir Biće guravo To nikako neće da valja Reći ću zbogom viršlama & hot dogu Za nitrate i bele otrove Zvane četiri smrti So šećer brašno I već šta I koja ono bi četvrta Nije bitno Otkud znam Već neću da čujem A kamoli kad budem mladji Ništa bež Kamoli belo Osim belog bibera Eventualno rotkve Možda repe i rena Ne hvatajte me za reč Whatever Kafa = kofein = 72 sata u mom organizmu Više ni u ludilu No way Zatvoriću taj fajl Neće meni ni maligani Ni nikotin ni kofein Održavati prividno dobro raspoloženje Pretumbavati me dizati i spuštati I rasplamsavati crevnu floru Već božurova rosa Koja svetluca svuda oko nas Čaj od peteljki Ribizle ili čička Ako nema majčine dušice I tučka od šafrana Koji se može lako nabaviti U svakoj radnji Čak i nedeljom Ako je otvorena Kad budem mladji Razlikovaću glad iz stomaka Od gladi iz glave Pobunjenom stomaku Ponudiću intuitivnu dijetu Ne nasedajući lažnoj gladi Bez grickalica S bezbroj kalorija I nula energije Neću jesti (kao ego manijak) Zato što sam intimidiran Da popunim džepove u duši Da zabavim prste i desni Izazivam pljuvačku Ili ubijam dosadu Ješću očima I imati više boja Nego jela u tanjiru Jer su telu potrebna svega četrdeset i četiri Hranljiva sastojka A tri grama Rastvorenih vlakana Može da utera u laž I zauvek ućutka Nepodnošljivu vrisku Zasićenih masti ","Misaono - refleksivna poezija"
"Prag ste mi palili I nije mi žao Kuću goreli I niste me oštetili. Ti moje obezdetio Ja tvoje obezbratio I neka je prosto I nazdravlje ostatku Da nije braće Ne bi bilo medjaša. Oca ste mi ubili I ovako vam hvala Da vi niste dobrovoljno Mene biste primorali. Majku ste mi na nosila U zatvor poneli. I to sam pregoreo. Pomešali smo zube Modrice i mozgove I ko bi se tu raskusurao Muke kmetovao I pamet razlivao. Koliko god sam se bio opizmio Sa tolikom bi se krvlju pomirio Ali kad meni niste mogli ništa Psa ste mi ubili. A on nije bio ni na jednoj strani U našu parnicu se nije mešao Samo je psećim očima posmatrao I jedini nedužan postradao. E njega vam ne mogu oprostiti Dok mrva svetla sijucka u meni Dok je psećega koca I pepela na ognjištu. ","Misaono - refleksivna poezija"
"Đe reče Japan… Ja ne trpim kad drugi priča Zamaram se kad ćutim Poštenije je da ti to kažem Nego da pričaš A da te ne slušam Da te gledam u oči Kao da te slušam A da te ne čujem Nego punim usta I smišljam šta ću reći Čim ispregneš jezik I poturiš priču. Barem meni ne treba zboriti Kako to ne valja I kako bi bilo pametnije Ponekad i drugoga čuti Koliko bi bilo bolje Da sam drukčiji Bilo bi bolje za drugoga Ali za mene ne bi Svak’ misli šta je za njega bolje Jedino bih mogao slušati Kad bih mogao nekako Sam ispred sebe stati I sam sebi pričati ispočetka. Ne svidjam se ja ni sebi Meni je to najmanje milo To i mene zbunjuje Niko to ne mrzi koliko ja Meni to najteže pada Tu sam ja najviše oštećen Ali zar da čekam dok oštete priču Da je ni Bog ne može popraviti. I kad nešto pitam Odgovor me ne zanima Činim se čuo a ne čujem Znam šta bih čuo Ne tiče me se šta ko misli Nego šta ja mislim Ne znam šta ja mislim To jedino ne znam A šta misle i znaju drugi Znam koliko i oni. Da ti nešto kažem Pre nego počnem govoriti Rado bih te slušao Nema zbora Samo kad bi morao Da imam kad I da sam bez jezika I da mi nije poznato Pre nego što počneš I šta bi rekao i kako bi završio Ali i kad ćutim ja govorim u sebi A ono što kažem glasno Samo je krnjatak od toga Zato mi je lakše da kulučim i krampam Nego da slušam Puna jezika i prepunjenih obraza. Ćuti barem ti Zlatoust si kad ćutiš Fin si dok ne progovoriš Greota je da govoriš Kad ti ćutanje nije teret Drugo sam ja Ja govorim od nevolje Da me jezik ne udavi Ne dam da mi kidišu na jezik I da me razjeziče A neću ni ja dugo Pa pričaj kad odem. Po godinu sam sebe nagovaro Da nekoga saslušam Baš da vidim šta će reći Ali čini mi se nije ni zinuo Palac me prestigne I počne migati po čarapi I ne mogu mu ništa Ja hoću a palac neće Gledam ga a borim se sa palcem Sav sam pod uzbunom Smeškam se ali ne onome što priča Nego nečem drugom Bojim se videće s kim se borim A znam Bog me gleda I mislim palac je pametniji Nećeš ga slušati ako si čoek. I kad slušam Trudim se da ne slušam I kad se s nekim saglasim Ljutim se na sebe I što sam slušao I što sam se saglasio Duša mi je da kažem naopako Stidim se da govorim pravilno I neću da me popravljaju Znam da se tako ne kaže To nije ono što hoću da kažem. Pričaju a ništa ne govore Čim jednu izgovore moraju za njom A ne znaju koja im je sledeća Ni kud im koja ide Otme im se jezik pa čeketaju Jedno počnu a drugo ne završe Sve tetiljancije i pobrkotine Zaglave se ko voda u grliću Krkljaju kao prevrnuta boca. Niko nikoga ne sluša To su priče Ne čuju sebe a ne drugoga Nego ljudi lažu Za neke laži je šteta što su laži Ali ja da lažem neću Tobožslušaju pletipriču A da ih pitaš šta je ko rekao Ni jedan ne bi znao Svak bi pričao svoju priču Ovo svak zna samo ja priznajem Niko me ne nagoni nego ja hoću. Niko sa mnom ne može Neće to niko da trpi Svi su me ostavili Ne volim nikoga A najmanje sebe Usko mi je pod nebom A kamoli u prsima Nemam nikoga sem sebe A sebe sam najželjeniji Ne ume niko da me čuje A jedva sebe slušam Sam sam sebi dosadio Jedan se bio našao Kao evo ti I izdržao što ne bi niko I kupio me s tim Ali i one je tu skoro zavapijao Ne mogu više I iskočio preko vrata Preko kojih ćeš iskočiti i ti. Niko mi ne dolazi Niti ja kome idem Po jednoga uvatim Kao ovo tebe I pričam mu dok ne uteče A onda pričam sam sa sobom Pobijem tojagu predase Pa se na nju izdirem Rečima se zamajavam Na jezik se dočekujem Da se živ čujem Do ćutne minute A sve pričam ne bih li se setio Onoga što sam zaboravio. Ako ćemo pošteno Ni s kim i ne pričam Sem sa samim sobom Kad imam u sebe poverenja Ne mogu bez nikoga Ništa ni reći ni znati Malo ko može bez ikoga Ni drvo bez drveta Ni čoek bez čoeka Ali poneko može Kao bor osamnik E to drvo je junak E čoek je čoek Ako može sam. Nešto bih te pitao Da mi pravo kažeš Ali ti ćeš reći Hoću ako znadnem I ako je za kazivanje Kao da bih te ja pitao I što nije za kazivanje Pa što da te pitam Kad znam šta bi rekao. A ti znaš da ja znam Šta ti znaš i šta ne znaš I šta je za kazivanje a šta nije I da hoćeš da pričaš pričao bi Ne bi čekao da ja pitam Zato ću ja sva sam ispričati A ti slušaj i nemoj me prekidati Samo ladi usta i klimaj glavom Je li sve onako kako sam rekao Jesam li šta izostavio i oštetio Pa ako jesam pričaću iznovice. Sve hoću da ti kažem A uvek zaboravim Uzgred budi rečeno Ne kažem ja tebi ništa Nego gledam u tebe Ne u tebe nego u tvom pravcu Pa se čini da tebi pričam A ja ne pričam nikome Nego pričam svoju priču A gde god gledam Vidim ono o čemu mislim. ","Misaono - refleksivna poezija"
"Reče mi jedan čoek na jednom mestu, kod jednog čoeka, jednu stvar, ne mogu ti reći đe, odma bi se setio koji je. Taman se dan od noći odvajao, kad ono, no je bolje da ne znamo ni ja ni ti za ovo, i đe ti bijag počeo pričat, taman u cik zore, a zove neko po imenu ta i ta, dođe tu i tu, u tome u čemu si, te ja iz onijeg stopa, ja s ove bande, on s one, ojd, ojd, ojd, bolj, bolj, bolj, kad imam koga i vidjet. Samo ja ovo s tobom, da ostane među nama, kažem ti ko tebe, ovo ti pričam s ovu stranu vrata, to znamo ja i ti i crna zemlja, to nije da rečeš ko bilo i o čemu bilo, no zaista biranik između nas, bez omrazi i ikakve ile, znaš ga ti posigur. Te ti on mene tupa i tupa, da te strag uvati, da ne vjeruješ ušima, da se to može desiti onome čoeku, nije čoče – jes bogomi, – ama veliš li – velim, sve istinsku istinu, istinit čoek, nije od onijeg, višega čuda nijesam čuja u moje dnevi. A Bog ti jedan, zađosmo u debeli dan, zađosmo u duge i široke, a ono se naoblači, Bog naredi uljev kišani, meće svećice, pukli Božje nerimi, suvo ni pod pazuo, sve cicera voda, a mene koto na vatru, ona uzica bjeljavine, a oću da čunem šta će mi reći, te ja poitaj, a on čeki čeki da završim. Sve da mi je neko pričo ne big vjerovao, toga kukanja, u snu se snilo, te savi one đuzine, pa jopet nagradi, Samosazdana ruko Božja, šapti, šapti, šapti, a obrni se da ko ne čune, taman ko ovo mi, nije čoče – jes bogomi – e vidio – vidio, jes – nes, dana mi današnjeg, more li to bit – more. Te živni, živni, nećemo nikud, viđi đe je sunce, zaranci, omrkosmo, te ta dan to tu osta, zemlje mi u koju ću, pričam ti ko da ću sjutra da mrem, ovo bez tebe danas nijesam nikome, a ne big voleo ni ti posele, tu nije bilo nikoga do Boga, pod kaul, to ni zemlja ne zna, nemoj preko usta da grdan nijesi, ne gubi duši mjesta, e sam ja čoek od svojega posla, ljudi su me tako cijenili dosad, a tako mislim i posad, dok mi se ne uspe zemlja na obraz, oba mi svijeta, umrloga mi sata. Na jad mi dođe dan i đe ga sretog, a kućeš mimo ljude, da me puška ubi bio bi raetni, to je bilo za nevjerovati, ne mogu ti reći šta odma bi se sjetio, to je on mene u povjerenju, a mene je ko podkamen, a to u tebe gledam, tišti me na dušu, ne mogu ti reći šta, ne čula mi se riječ, gluvo bilo, olaknulo mi je, a znam nećeš nikome. Kune se u jedno dijete, u kamen zatuca, glave mi, prs u grlo, jes pa jes, pod garanciju, ako je on mene lago ja polagujem, a što bi me lago – da izlaze kolac, a ne vjerujem bogami, to je među nama zaista ko najbolji, ne mogu ti ga kazat, odma bi se sjetio, znaš ga ti, da ga ne imentujem, no otvori oba, vidiš koja su vremena. Reče mi ta čoek, kojega nikad očima nijesam vidio, sad me ne zapitkuj kako to, iskoči abgara ko đavo iz torbe, tuknu mi na uvo, a ne znam vljedomo, ma nemoj – moj bogomi – ama neka, e kad je tako – vjeruj bogomi, tako će i biti, ovijem riječima zasu, pomagaj sude nebeski, a kako to – kako im se trag utro. Riječe mi pod cijenu života, ja nikako da se alavertim da se to moze desit. vjeruj ga – taman je tako, nije to iz njegove glave, pade čič na zemlju, svojijem bi prstom oko izbio, a on udri, udri, Gospodu se poklanjam, sve mu zadnja prvu pritiska, ko da mu kiša naodi iz jezika, reko bi čoek neće nikad, nemoj ovo kome, ni crnoj zemlji, no prs na usta, e bi se odma znalo ko je reko, ma šta veliš – velim bogumi. Tucismo se taman nonje, og junače, e volig bi da nijesmo, e može bit nesto pa čudno na mene, to se mene uvijek šćelo, da me snađu jadi na pravdi Višnjega, da se sve izlize i istanji, na kule na vile, da se spuže ko led između prsta, pa da od toga ne bidne ništa, pa će bit da sam ja reko, a ova godina znaš kakva je bila, ni suve, ni sirove, ni okoliša, kuj bi ona pilez, prosula po famelja, desetoro onijeg puža, jedno drugome do uva, no riječ iz usta ko kamen iz ruka, je li – jes, nije čoče – jes bogomi, nema se kuj, a u jednu ruku milo mi je te mi reče, da to ne čug ne big prežalio, ne smijem ti reći šta, no se pripazi dobro. Nemoj da bi ovo kome za otkup života, ja ovo tebe, a ti nemoj nikome, to on ne bi drugome, a mene je ko podkamen stanac, povrg svega jada još i to, nemoj me ništa pitat, kazo big ti da mogu, nemoj ovo daljit, to je čoek koji zna svake niti, nijesam ti smio ni ovoliko, ako jes – ako nije. Te ti se on mene takvu i takvu stvar, da me ne zapadne jedne da izgovorim, koliko izgovori li ti ođe, no ne zaboravi na koju si, medom ti se presjekla, dušmanin ti je ne prekinuo, taj jezik u vilice ne uvodi, a imo je i rasta, noći mi noćašnje, valjetno ime Božje, granu zora a on zaparadio, sve iz jednog vitilja , a ja sluša, sluša, sluša, ovijeg mi nebesa, aug, aug. Tako ni prođe dan i noj, dvije poluredice, sve od rasvita do smirovišta, granu li to zore – ogranu bogami, ne umjesmo se razdvojit, taman ko ovo mi, ne bilo primjenjeno, no ja ne misljag ni o čemu no o svome jadu, ali kad navlači priču i jade zaboravig, a pogotovu kad mi spomenu za toga čoeka, to i to, tu i tu, na tome i tome mjestu. A nije ni do Bog, a jes bogomi, a prekrsti se lijevom kod desne, može li to bit – može bogomi, nemo me sad ništa pripitkivat, i da ti kažem nećeš mi vjerovati, a mene da je neko drugi vaistinu ne big, to je ostalo tu i tutilo, i tu zapečati, zemlje mi u koju ću, oba mi svijeta, umornog mi sata, ovoga mi nimeta, života mi svačijega, no otvori četvere, i pazi, ne smijem ti reći na što, i nemoj, ne mogu ti reći šta, no dobro utuvi i ne izvrzaj iz glave, e ćeš svakoga svoga u crno zavit, svakoga ko ima iše u tebe, nemo me ništa zapitkivat, nijesam ti smio ni voliko. Ako nije tako odsecite mi ruke i pretvorite me u kamen. ","Misaono - refleksivna poezija"
"Mogao bih biti otac svome ocu a, evo, još sam dete i siroče, mlađi si bio od mene, moj oče, kad me ostavi tvome ubiocu. I sad mi oca on ne da za oca i ne oprašta mi svoja nepočinstva i drži me žedna bez kapi očinstva i ne uklanja s mene motrioca. Ali ja silazim na dno praočinstva da tražim svome sopstvu nosioca i srž svoju zagrejem kod svog stvorioca i primim sramotu zbog toga zločinstva. Ako duh nema groba, ni pepela, o, daj mene meni, tvorče i praoče, jer, evo, svako sa svoga raspela vapi: što si me ostavio, oče? I huli kao Vlah sa nabikoca zato da bi ga mogli doubiti, i za smrt moli iskorenioca, a sve reči su samo jedna: biti. ","Misaono - refleksivna poezija"
"Ponovo imam potrebu da ćutim Jer ono što najlepše umem da kažem više me ne zanima. Odlučio sam da govorim kao da će mi svaka reč biti poslednja Šta sam ja da bi pevao? Moj siromašni rečnik zamenjujem prirodom I gdje god putujem nailazim na nju I njena smela poređenja. Priroda je izrazila moje namere na više načina Svojim biljem,svojim požarima I drugim čudesima čiji sam učenik. Ona je dala oblik ptici Smelije no što se usudio ijedan pesnik I ja se ispod njenih ptica potpisujem Ne dodajući im gotovo ništa. O mutna jelo izrasla iz moje mastionice, Priroda je puna mojih pogleda na svet Ja stoim iza njenih cvetova bez granica Ja poštujem jedino njene neumoljive zakone. U čitavoj prirodi nigde,osim na svoj život, Ne mogu da stavim tačku, Jer se sve javlja ponovo i ravnomerno sa godišnjim dobima. Kad posle jeseni ne bi došla zima U šta bi smo onda verovali i čemu se nadali? Ponovo imam potrebu da ćutim Jer govorim sa željom da budem ućutkan. Vetar upada u sudsku pisarnicu i diže papire sa stolova Ceo dan sam napolju kao da sam cvet, Napolju su šume, oblasti pod snegom, ovas i raž su napolju, Gradovi su na ulicama, ulice su na ulicama Svi kontinenti su napolju. Ja bih bio jedini grad koji sam unutra! O nebesa jedini naslove na mome grobu Bunim se protiv svega, jer nemam na šta da pristanem. Šta sam ja da bih ćutao? Sve što sam rekao ponavljam još jedamput, Moje ćutanje je službi strašne istine. Sve što ima na svetu ima i u meni. Ne znam dali je noć ili sam sklopio oči: Moje slike sveta se menjaju dok putujem. Nisam ništa video prvi put sve sam prepoznao. Predeli koje otkrivam oni su koje sam sanjao. Šta će mi more.Imam ga u glavi I ja ih samo poredim i bratimim. Prizor koji gledam odavno postoji u mome sjećanju, Putevi što godinama zavijaju na istom uglu, Najređe biljke,jedini primeri, Nalaze se i u mom srcu, A sve što je u njemu Postoji i još negde u svetu ili se potuca. Ja putujem da bi svakoj stvari prineo drugu svojom dušom Da bi obe bile manje usamljene. Sedeći među drvećem govorim o svojoj prirodi, A kad bih razumeo pticu Rekao bih joj isti što i vama: Svemu pretpostvaljam prirodu, Ali svoju! ","Misaono - refleksivna poezija"
"Po čuvenoj priči Sa dalekog severa Lovci na vukove Bodež sa dve oštrice Umoče u svežu krv Balčak pobodu u led I ostave u snežnoj pustinji. Gladan vuk Oseti krv nadaleko Pogotovu na čistom oštrom vazduhu Pod visokim mraznim zvezdama I brzo pronadje krvavu udicu. Oblizujući krvavu sukrvicu Poreže jezičinu I svoju toplu krv Lapće s hladnog sečiva. I ne ume da stane dok se ne skljoka Nadut od sopstvene krvi. Kad su takvi vukovi Koji se najteže love kakvi li su tek ljudi Pa i čitavi narodi A pogotovu naš Koji se vlastite krvi Ne može nadostiti I pre će nestati Nego se osetiti Da će krvav bodež Ostati Jedini Spomenik I krst Iznad nas. ","Misaono - refleksivna poezija"
"Ti si česta slika moje žalosne ljubavi Ti si moja samoća u kojoj smo prisutni oboje Ti si moja Sinagoga ograđena žicom Ti si moja naročito u ovo doba pogotovu sada Ti si moj razgovor koji se u početku odnosio na nešto drugo Ti si moj Pablo Pikaso i njegova ljubav prema nepojamnom Ti si moja igra koja počinje kamenčićima Ti si moja Sahara sa jednim cvetom pa čak i bez njega Ti si moja devojka o kojoj ti nisam govorio Ti si moj plemić koji je nekada živeo na Kavkazu neki Vsvold Ti si mojih nekoliko godina od one noći Ti si moja žena — ponoćni voz sa jednim putnikom Železara u kamenom dobu — tы moя russkaя zemlя Jedina žena koju menjam svakog dana I pravi smisao toliko hvaljenih sloboda Ti si moj heroj koji se postideo i ipak počinio izdajstvo Ti si moja ljubav slavnih ljudi Ti si moja junačka ljubav kako sam već rekao Ti si moja obećanja koja nikada nisu ništa značila Ti si moja ljubav iako sam bez nje kao što je poznato Ti si moja, ipak Tako je bilo oduvek i uzalud sam se bunio i sramotio oboje Ti si jedna stvar koju je volela jedna žena Ti si jedna žena koliko i svaka druga Ti si moja uprkos poznatim istinama To su bedni podaci kojima raspolažem To su sva dela moje izvitoperene ljubavi To sam sve mogao lepše reći ali nema razloga Ionako samo nagađam i pretpostavljam Ti si moja bolest bolešću izlečena Ti si moje dete ti ništa ne razumeš I ja doslovno moram reći da te volim. ","Ljubavna poezija"
"„…Ako nemas zasto umrijeti Nijesi se trebao radjati. Ako ne znas zasto si se rodio I za pravu smrt si zakasnio. Cilj ljudskog zivota je nesto Zbog cega ces zivot prezirati. Kom je zivot najvisa svetinja I sve ono zbog cega se zivi Sve to nije dostojno zivota Zbog toga se ne moras radjati. A ko se god rodi bez razloga Bez razloga mora i mrijeti. Svak se odje s razlogom radjao Znao sta s zivotom i smrcu Jedino je to dostojno ljudi! To se dobro znalo i pamtilo S kojijem smo pozvanjem stvoreni. Nije bilo ove pucibruke Ni toliko suvisna naroda Koji ne zna ni sta ce na zemlji. Ni ko ga je ni zasto stvorio. Radjaju se i zale da umru A ne znaju ni sto su zivjeli! Sta ce ljudi toliki na zemlji? Ideja je ljudska ponizena! Svaka vjera tako ce propasti. Svaki smisao tu ce postradati. Velike je tajne vazda znalo Malo ljudi – i dok ih je malo Onda svaki mora biti pravi Kad su pravi – dosta ih je malo. Sta će ovaj bozji gamiz ljudi Kao neka nova vrsta muve? Cemu sluze slijepi narodi? Skoro ce ih i zaprasivati…!“ ","Misaono - refleksivna poezija"
"Lažne mi puteve pod noge poturaju. Lažne mi reči u usta guraju. Pun mi je život, laži pune uši. Do grla u strašnoj laži što me guši. Sve što je moje lažni prizvuk ima. Sve što je moje ko da je od dima. Laž je podržana lažnim svedocima. I istina nigde nikog ne zanima. Kako da izdvojim laž iz tog što dišem. Kako da ne lažem u tome što pišem. Kad me lažima kao pticu pune: Ko i druge laži moja glava trune. ","Misaono - refleksivna poezija"
"Kad bih znao da bih se ponosno držao Na robijama i pred sudovima: Žario bih, palio, i sve izdržao I svemu se odupro golim udovima! Kad bih znao da bih sto ispod stopala Sam ćušnuo i sam omču namakao: Večnosti bi se moja duša dokopala A moj dželat bi za mnom zaplakao! Al bojim se da bih počeo da molim Da plačem, klečim i sve da izdajem, Da bih sačuvao samo život goli Na sve da pljunem, na sve da pristanem! ","Misaono - refleksivna poezija"
"Radnici koji nikada nisu videli more Kad je sretnu misle da je dan lepsi no inace Ta zena taj gigant ta drzava u drzavi Kad sam je prvi put video rekao sam: „Eto kako treba da izgleda prestonica jedne zemlje Koja ostaje bez svetla kad ona sklopi oci.“ Jedina nevina zena koja radja decu Ta djevuska visoka kao podzemna zeleznica I lepa kao da uopste ne postoji. Njenu sobu su razneli mirisi. Ona se sminkala i cesljala I to je sve sto je uradila za poeziju. Zakleo sam se da cu precutati njenu proslost Jer ja sam rodjen sa mnogo vise prljavstina No sto ih je ona imala u zivotu. Vec nema u srpskom jeziku reci na koje se mogu osloniti Sa kojim bih poredio njene oci i onda mirno spavao Ima jedna zemlja velika kao njena trepavica Ta neosvojiva Rusija koju je ipak lakse osvojiti. Od njenog poljupca koji mi je poslala telefonom Zapalilo mi se uvo na posti jednoga drugoga grada To famozno to zeleno to gorko uvo Koje je dugo stajalo kao antena na jednoj radio-stanici. Otkidao sam ga i duboko u zemlju zakopavao Ali nije prestao da me poziva na telefon Svojom telepatskom azbukom svojim visecim mostovima. Na mome srcu kao na gramofonskoj ploci Snimila je sve sto je rekla u zivotu Njene korake,njen smeh i njen kasalj Njena duga saputanja sa ljudima koje ne poznajem. Gradove u kojima zivomo vezuju nasa pisma. Ja ne znam za drugo nebo sem njenog kisobrana. Kad me ona voli ne znam od cega zivim Ne jedem,zaboravljam da disem i vrlo cesto umirem. Visoko u nebu se setim da ne umem leteti Prodjem glavom kroz zid i vidim da sam pogresio Tad zviznem nogom mesec iznad grada I trceci obilazim mesto gde cemo imati sastanak za nekoliko dana. Njen najgori djak gutac ljubavnog plamena sa injem u usima. Tumacim svojoj krvi njeno pretesko gradivo. Pun otpadaka kao golfska struja. Silazim niz stepenice u zemlju I jedini ne znam za svoju tragediju Taj svirepi podtekst nase ljubavi. O suzo na jastuku Uspomeno na pilota koji nikada nije sleteo Izgubljen u vazduhu. ","Ljubavna poezija"
"Lukavica je htela da me nadlukavi Punio se mesec u avgustu kao lokva Ispaljivane pune duge preko jezera i glava Na radilištima u rudnicima boksita Ubeđivao sam nepoznate ljude U tvoje ime Vera Pavladoljska. Grešile su pijane ptice u prostoru Prepelica je kljunom gore okretala Svest je mrcala među liticama Gonjen tocilima, kršima i gubom Do grla u živom blatu mislio sam Koliko si me volela Vera Pavladoljska. Mrak je u mraku sjao kao životinja Grom u lancima čamio za brdima Molio sam za sluh fizičkih radnika Divio se njihovom surovom apetitu Zaklinjao jednog gluvonemog mladića Da izgovori tvoje ime Vera Pavladoljska. Ceo dan u nebu izgoreo mesec Pod lažnim imenom leči svoj pepeo U mrcavi među dvojnicima Dok muzika sneg u uši ubacuje Kleo sam se u obe ruke, naročito desnu Da te nisam voleo Vera Pavladoljska. Udvarao se nepoznatoj devojci U kanjonu Tare kod Kolašina Govorio istine na svim jezicima Žario i palio da ih poveruje Dok je ćutala sećao sam se Da si mi najkrupnije laži verovala Vera Pavladoljska. Pevao je slavuj sa grlom grlice Sve na svetu me na te podsećalo Hvalio sam se da si luda za mnom Cela plaža da ti se uzalud udvara Kako te teram da ideš iz glave I kako nećeš Vera Pavladoljska. Kulo crnog žara pod slepim očima Zarazna zvezda sve i svašta sazdi Dok mi se padobran nije otvarao I kad sam u zavičajne bezdane padao Pričali su da te zovem iz sveg glasa Al nisam priznavao Vera Pavladoljska. Ronio u najdublje, bežao u gore Da te glasno zovem da niko ne čuje Bio sujeveran – pitao prolaznike Kako tvoje lice zamišljaju Čeznuo da ceo dan prolaziš kraj mene Pa da se ne okrenem Vera Pavladoljska. Na ljubavnoj promaji između dve zvezde Nevidljivi uhoda ima nešto protiv Žeđ za rakijom je slična fantaziji U teretnom kamionu koji juri snegu usred leta Bile su dve usne nepismenih žena Po ugledu na tvoje Vera Pavladoljska. Po nevremenu sam lovio na ruke Med zlatnih meridijana u vodi Opisivao oči jedne žene mesec dana U vozovima bez reda mnoge saputnice u prolazu Ubedio da su mi sve što imam u životu Misleći na tebe Vera Pavladoljska. Pita za mene metak lutalica Sada me pogrešno traži oko zemlje Vučen tajnim magnetom mog čela Napija mesec da prokaže gde sam Zlostavlja mora, kuša vazduh i podmićuje Ti ćeš me izdati Vera Pavladoljska. Traje monotona biografija sunca Sve sijalice gore usred dana Slovoslagači su srećni dok ovu pesmu slažu Vazduh ne shvata da sam sebe bombarduje Jedan od vlašića sklon je porocima I jedni i drugi vetrovi te ogovaraju Nekoliko država tvrdi da si njina Ti si na svoje ime ljubomorna Kablogrami se u dubokoj vodi kvare Niko ne zna gde su slova tvog imena U mrtvim i lažnim jezicima u pogrešnim naglascima U rukopisu zvezda po nekoj samoj vodi Ko će uhvatiti sjaj samoglasnika Koje ptica kuka Vera Pavladoljska. ","Ljubavna poezija"
"Između dva uporednika dok provirujem glavu između dve žiške u slepoočnicama u pauzama kad radnici piju čađavo mleko i prašnjavi maslačak lepi se za plućna krila dok crpem med iz jezika i sipam u tvoje uši između dva daleka poređenja Volim te Brodovi se ljuljaju kao poljupci i sloj vazduha se na lepe senke cepa u mašineriji noći moje je srce slično kompresoru naklonjeno svemu što nema veze sa mnom dok pokušavam nestati u poljupcu Volim te Rudnici kamene soli u mom srcu zora lomi suđe od porcelana kad si sa mnom znam da si na drugom mestu postaću prašina ako prašinu voliš ti koja me tuđim imenom zoveš Volim te Dolazi proleće i jednu pravu damu niko ne može zamisliti bez pudlice stavi mi ogrlicu oko vrata i vodi me ja ne znam put-krijem se u tvojoj senci ja sam tvoja senka i noć je moje carstvo svet me izgubi ali ti me dobi Volim te Što vide slepi ne vide zaljubljeni pokvareni anđele o sneže u avgustu moje ruke su ostale oko tebe kao obruč ljubomorna na vazdušni pritisak i vodu ljubavnu vodu koja gori dok se kupaš odavno već svojim očima ne verujem Volim te ","Ljubavna poezija"
"Kad bi ti otišla iz ovoga grada Kome bih levu ruku prebacio preko ramena A desnom pokazivao obronke dalekih brda i rekao: „Priroda je puna mojih pogleda na svet“. S kim bih zastao pred raspuklim orahom govoreći: „U ovom orahu možda raste moj sanduk Kad sam bio dete njegovo je stablo posađeno“. Zbog koga bih prekinuo ove reči i rekao nešto radosno, Mada ne znam šta bih sve mogao da kažem Na osnovu cele šume i drugih elemenata! S kime bih se vraćao u grad ponosan kao u mojim pesmama. Kome bih govorio o sajdžiji koji živi u zemlji I o mom srednjem uhu koje je gusto kao šećer. S kime bih podigao glavu prema besputnim nebesima, Kome bih pokazivao kozje staze među zvezdama. Čiji bi zubi zvonili kao promrzla jabuka u pšeničnoj plevi S kime bih pomenuo: tajge, sneg na Etni, ljude po tamnicama. Bela ptica na snegu, plastu snega u vodi, Kome bih rekao kako mi se čini Da u reci Ararat ključa kamenje I ko bi me zbog toga voleo? Danas svi znaju da sam na tebe mislio kad sam rekao: „Ona kaže balkonu da ga voli I balkon se sruši u tom času“. Poštari bi širom sveta raznosili jedno isto pismo Dok zver skupog krzna drema u glupoj toploti na Tibetu I bilo kakav mesec prelazi preko smetova. S kime bih dugo u noći govorio protiv svakoga I ko bi me zbog toga voleo? Kad bi ti otišla iz ovoga grada, Govorio bih uzalud: Moje reči se ne bi ni na koga odnosile. ","Ljubavna poezija"
"Ti ne znade mreti kraj slomljenog mača, Na poljima rodnim, braneći ih časno Kitio si cvećem svakog osvajača, Pevajuć’ mu himne, bestidno i glasno. Slobodu si večno, zakržljala raso, Ček’o da donesu tuđi bajoneti, Po gorama svojim tuđa stada pas’o, Jer dostojno ne znaš za Slobodu mreti. Pokaži mi redom Viteze tvog roda, Što balčakom s ruku slomiše ti lance, Gde je Karađorđe tvojega naroda, Pokaži mi tvoje termopilske klance. S tuđinskom si kamom puzio po blatu, S krvološtvom zvera, pogane hijene, Da bi mučki udar s ledja dao Bratu, I ubio porod u utrobi žene. Još bezbrojna groblja zatravio nisi, A krvavu kamu u nedrima skrivaš, Sa vešala starih novi konop visi, U sumraku uma novog gazdu snivaš. Branio si zemlju od nejači naše, Iz kolevke pio krv nevine dece, Pod znamenje srama uz ime ustaše, Stavio si Hrista, Slobodu i Svece. U bezumlju gledaš ko će nove kame, Oštrije i ljuće opet da ti skuje, Čiju li ćeš pušku obesit’ o rame, Ko najbolje ume da ti komanduje. ","Misaono - refleksivna poezija"
"Sva je moja ljubav ispunjena s tobom, Kao tamna gora studenom tišinom; Kao morsko bezdno neprovidnom tminom; Kao večni pokret nevidljivim dobom. I tako beskrajna, i silna, i kobna, Tečeš mojom krvlju. Žena ili mašta? Ali tvoga daha prepuno je svašta, Svugde si prisutna, svemu istodobna. Kad pobele zvezde, u suton, nad lugom, Radaš se u meni kao sunce noći, I u mome telu drhtiš u samoći, Raspaljena ognjem ili smrzla tugom. Na tvom tamnom moru lepote i kobi, Celo moje biće to je trepet sene; O ljubljena ženo silnija od mene – Ti strujiš kroz moje vene u sve dobi. Kao mračna tajna ležiš u dnu mene, I moj glas je eho tvog ćutanja.Ja te Ni ne vidim gde si, a sve druge sate Od tebe su moje oči zasenjene. ","Ljubavna poezija"
"Zašto plačeš, draga, svu noć i dan ceo: Izgubljena sreća još je uvek sreća! I taj jad u duši što te na nju seća, To je jedan njezin zaostali deo. Ne daj mutnoj suzi na sumorno oko: Sreća nikad ne mre, ni onda kad mine. Taj eho, kog jedva čuješ iz daljine, To još ona zbori u tebi duboko – U samotne noći, kad žalosno šume Reke pune zvezda, gore pune sena… Do sluha ta pesma ne dopire njena, No duša je sluti, čuje i razume… ","Misaono - refleksivna poezija"
"Ti utehu čekaš. Ne, utehe nema: Što utehom zovu, zovi zaboravom; Jad istinski dubok nikad ne zadrema. Rastrzana tako među snom i javom, Gledajući kako nepomično bdije Taj Anđeo Stradanja nad tužnom ti glavom. Ti želiš i čekaš. I ne znaš da nije Ni sad ispijena ta čemerna čaša, I svirepi otrov jedne ironije; I da će nas večno strasna prošlost naša U nemirne noći da trgne i seti, Kao zveket lanca starog robijaša. Surovi će dani doći i uzeti Svaki po svoj deo od srca što bunca, Što želi, što moli; a ti ćeš se peti; Peti neprekidno, do kobnog vrhunca, Golom stopom, bleda, smrzla, jadno dete Pružajući ruke i vapijuć: Sunca I tako ti dani bez sreće i mete, Odnoseć svoj deo stradanja i suza, Kao gavrani će kraj nas da prolete, I ne pokidavši ni jednu od uža Što nas vežu i sad za prošlost, što stoji, Za nama i gleda na nas ko Meduza. Hajdmo, o Muzo Amo milu ruku, Mladosti moje to uzglavlje meko Dugo nam ima do u tihu luku, Ostrvo mira i sad je daleko. Katarke stoje gordo na toj vodi Što znači život… Mi hitamo žurno; Nejasno nebo nad nama se svodi, Pod nama more nemirno i burno. I zaman hita naše slabo oko Kule tog mora da pozna i spazi; Istina mora da leži duboko – Mi nad njom gremo po neznanoj stazi. Pitanja naša šum nejasni sreta, I žudnom duhu odgovara nije; Gde je početak? Gde li čudna meta? U neprovidnim maglama se krije. Brod mnogi ovud minu s mnogo muke, Istine blago tražeć u dubini; I ne spaziše svetiljke iz luke – A gle po vodi razvalina njini… Ne s teškom kotvom ne srljaj duboko, Ranjeno srce drukčije nam zbori Niti u pustoš pustaj žudno oko, Da te nespokoj za saznanjem mori. Spokojan pogled po površju baci, Sladosnog mira tu ćeš samo steći. – O, Muzo, tuda samo trepte zraci, I val se pjeni slatko žuboreći. I snivaj samo Biće manje suza I više svjetlih i spokojnih noci… Svikni na odmor pod teretom uža Istina jedna i sama će doći Zovi se ljubav I nas samo pjevaj, I našu mladost bezbrižno i tio: U jednom srcu cio svemir ima, U jednoj suzi ima život cio Ne pitaj nikad: zvuke naših dana Hoce li vjetri da raznesu šumom, Ko bjeli behar sa procvalih grana, Il cvjeće nekad nad našijem humom; Il će da žive… Niti pitaj, mlada, Da li se rodi odjek tvome glasu, I da l ga naše gluho doba sada Vjencima svojim il kamenjem zasu, – Budi ko ptica sa sjevernih mora, Stanovnik magle i ostrva leda, Što pjeva žudno izmeđ lednih gora, Ne pitajući da l je kogod gleda, I da l je sluša; i sred mrtvog dola Cjeloga vjeka zvonku pjesmu vije I najzad umre – bez imalo bola Što joj pjesmu nikad niko čuo nije. ","Ljubavna poezija"
"Čekasmo se dugo, i kad smo se sreli, Dala si mi ruku i pošla si sa mnom. I idući stazom nejasnom i tamnom, Iskali smo sunca i sreće smo hteli. Oboje smo strasno verovali tada Da se besmo našli. I mi nismo znali Koliko smo bili umorni i pali Od sumnja i davno preživljenih jada… I zanavek kad se rastasmo, i tako Stežuć svoje srce rukama obema, Otišla si plačna, zamrzla i nema, Ko što beše došla, tužno i polako. ","Ljubavna poezija"
"Kad mi opet dođeš, ti mi priđi tada, Ali ne ko žena što čezne i voli, Nego kao sestra bratu koji strada. Tražeć mekom rukom mesto gde ga boli. Puna nostalgije beznadežne, duge, Ne sećaj me nikad da bi mogla doći Zadocnela radost iz dubine tuge, Ko ponoćno sunce iz dubine noći. Jer ti ne znaš, bedna! kroz sve dane duge Da te voljah mesto ko zna koje žene! U tvom čaru ljubljah sav čar neke druge… I ti beše samo sen nečije sene. ","Ljubavna poezija"
"Nikad se nisam na te bacio kamenom, Niti u svome duhu tvoj sjaj odricao; I svoj put pređoh ceo sa tvojim znamenom, Svugde sam tebe zvao i svud te klicao. Iz sviju stvari ti si u mene gledao, Tvoj gromki glas sam čuo u morskom ćutanju, S bolom pred noge tvoje svagda se predao, Samo za tvojim žiškom sledio putanju. A od tebe se nikad nisam odvajao, Stoga i ne beh samac u dnu svih osama… Zbog tebe sam se kleo i za te kajao, Kad padne gorko veče po gorskim kosama. U mašti sam ti bele svud crkve zidao; I za molitve sam tvoje u zvona zvonio; Za tvoga blagog Sina i ja sam ridao; I đavola sam crnog s tvog krsta gonio. A ti što sazda sunca i plod oranice, Bio si samo Slutnja, bolna i stravična: Jer svaka Istina duha znade za granice, Jedino naša Slutnja stoji bezgranična. ","Misaono - refleksivna poezija"
"K’o pobožni Braman što sa stahom čuva Urnu, što prah dragih pokojnika krije, Bezbožnička ruka da je ne razbije, I svešteni pep’o vetar ne razduva – Muzo! zašto i mi ne čuvasmo tako Srce sa pepelom pokojnika mili’? Niko ne bi znao da smo tužni bili, Da si ti jecala, a ja da sam plak’o! Jer kako je sveta i čedna beskrajno Tuga što se nikad nije rečju rekla, Što je samo tiho u suzu potekla, U bledilu lica javljala se tajno; Kako li je srećna duša koja znade Biti svijet za se, k’o zvezda nebeska, Bačena u svemir što samotno bleska, Dok svetova kraj nje blude milijarde; I mora svetlosti sjaju i trepere, Vek za vekom tone kroz prostranstva sjajna, A njen bol i život ostali su tajna Za beskrajni prostor i večite sfere! I zašto ne osta tvoja knjiga mala K’o grob siromaha, grob bez istorije, Kog u svetom miru oskvrnila nije Ni bezbožna grdnja ni bestidna hvala! I ceneć’ značenje svojih svetih muka, Bez lire, bez glasa, ispovesti tvoje, Zašto nisi srce progutala svoje, Kao Belerofon, gordo, bez jauka! ","Ljubavna poezija"
"Samo vrba stoji nad morem,vrh sveta, Rasplela je kosu zelenu i dugu, Naliči na nimfu koja je prokleta Da postane drvo i da šumi tugu. Sluša pesmu gora kada jutro rudi, Agoniju vode u večeri neme, Nepomično stoji tamo gde sve bludi: Oblaci i vetri,talasi i vreme. I tu šumi s njima,dajući polako, Moru koju granu,vetru listak koji: I,ko srce,sebe kidajući tako, Tužno šumi život.-Sama vrba stoji… ","Misaono - refleksivna poezija"
"Čuvaj se, moj rode, svojih stranputica, Jer put neizvestan uvek je put vražiji. Ne boj se jastreba nego kukavica, Ne boj se lažova nego njine laži. Bog neka te spase tvojih spasilaca, Na svakome uglu ima ih po jedan. Prezri mudrost glupih i glupost mudraca! Nož tvog izdajnika biće uvek žedan. Kao grom ćeš naći svoga puta, I kao nit zlatna probiti kroz stenu. Zar hrabrost poltrona da ti snagu sputa, I da nož zločinca prospe zadnju venu! Kosovski vitezi prvi put su znali Za vojsku ubica što će da ih srete: Za gnusno junaštvo onih što su klali U postelji starca, u kolevci dete. Zastavu ideje u ruci podlaca! Mesto mač što svetli, uvek nož što para! Borca što se blatom mesto kopljem baca, Junaka što pljačka i žreca što hara! Zastavu u sramni zločin zamočenu; Slobodu u senci tudjih bajoneta; Otadžbinu celu u pljačci i plenu; U krvavoj ruci gde je pričest sveta. Prezri ljubav podlih i bratstvo ubica. I reč verolomnih i čast klevetnika! Nosi, rode slavni, taj mač bez korica – Znamen krstonosca i Božjeg vojnika! Da bi štit Ahilov bio slave veće, Sam Bog Hefaistos ode za kovača! I ti, rode srpski, znaj da nikad neće Nož ubice stići dužinu tvog mača. Znaj samo iz krvi heroja se radja Zvezda putovodja za daleke pute… Vetrom neba ide mučenička ladja, Suze su nevinih do neba dignute… ","Rodoljubiva poezija"
"Beskonačne tvoje oči, mlada ženo, Dve duge večeri u pustinji mora; Dve sumorne bajke što uznemireno Imaju šum slutnje u granama bora, Dve mirne galije s crnim zastavama; Dve žene u crnom, na molitvi neme; Dve ponoćne reke kroz kraje od kama; Dva glasnika bola koji kroz noć streme. Oči moje žene, mračni triumf ploti, Koje večnom tugom opijene behu, Svoj su prostor našle u njenoj čistoti, A svoj car nebeski u njenom grehu. Od suza prosutih u velika bdenja, Te beskrajne oči sijaju se s toga, Dalekim i čudnim sjajem ushićenja, Kao neke oči što videše Boga. Čuvaju na svojoj beskonačnoj mreži Sve tamne ekstaze snova koje sanja, Oči nepregledne, na čijem dnu leži Velika i mračna sablast očajanja. ","Ljubavna poezija"
"Nad ostrvom punim čempresa i bora, Mlado, krupno sunce prži, puno plama; I trepti nad šumom i nad obalama Slan i modar miris proletnjega mora. Ljubičaste gore, granitne, do svoda, Zrcale se u dnu; mirno i bez pene, Površina šušti i celiva stene; Svod se svetli topal, staklen, iznad voda. Prah sunčani trepti nad ispranim peskom, I srebrni galeb ponekad se vidi, Svetluca nad vodom. I mirisu hridi Mirisom od riba i modrijem vreskom. Sve je tako tiho. I u mojoj duši Produženo vidim ovo mirno more: Šume oleandra, ljubičaste gore, I bled obzor što se proteže i puši. Nemo stoje u njoj srebrnaste, rodne Obale i vrti; i svetli i pali Mlado, krupno sunce; i ne šušte vali,- Galeb jos svetluca. Mir. Svuda je podne. ","Misaono - refleksivna poezija"
"Kad genije noći na krilima sjajnim, Krilima od vatre, preko reke minu, Nevidljiva voda ushićeno sinu, I zapeva glasom bolnim i beskrajnim. Kad ponoćni vetar pored gore gluhe Prođe i otrese teški mrak sa granja, Kao strasna pesma žudnog umiranja, Ču se glas muzike iz trstike suhe. Kad za poljem punim crne deteline, Počeše vlašići da blede i slaze, Mrtvo lišće poče da pada na staze, I kao crn uzdah da izbi iz tmine. Sad, u ovo dugo veče koje pati, Cela moja duša zatreperi gola, A čelom umornim od truda i bola, Smrt je prešla rukom, mekom, kao mati. ","Misaono - refleksivna poezija"
"Moja sumnja strasna, i svetla, i plodna, Moje drugo biće i drugi vid; jetka, Brani koju čašu da ispijem do dna, I da koju sreću poznam do svršetka. Moje srce drži prstima od leda, I moj duh napaja kajanjem bez mere; Moj pogled u nebo da očajno gleda, Da mrzim bez snage i ljubim bez vere. No ona obasja moj um obesnažen, I dade mom duhu, slabom kao slamka, Sto krupnih očiju, da ozaren, blažen, Mine svaki ponor i zna gde je zamka. I da je dobrota, odricanje; i da U zakletvi ima izdajstva i srama; I u pobedama poraza i stida; Niske bezbožnosti u svim molitvama. I u čistoj veri, praznoverja; da je Ljubav sebičnija nego naše zloće; I koliko laži naše suze taje, I mračnih zavera zamukle samoće. Tako oslobođen i sebe i drugih, Gledam kako pada i poslednja uza… I gord sam u času iskušenja dugih Što bar ne zajecam kad mi pođe suza. ","Ljubavna poezija"
"Znam za neizmerne i bolne samoće, Kad sat mre nečujno, kao cvet što vene, I kad srce prazno prestaje da hoće Ni vence pobede ni ljubavi žene. Znam za neprohodne samoće bez daha, Kad konci sa svačim padnu pokidani, I u kojim srce zastane od straha; Kad svemu oko nas izgledamo strani. Kad nas oči stvari ravnodušno motre, I duša pred sobom prestravljena stane; I sopstvena povest kad se cela potre; I kad je od leda suza koja kane. Ni seme u brazdi, ni stopa na putu, I kako je teška sena koju vučem! Kanda tuđe srce bije u mom kutu? Sve svetle palate života pod ključem!… Vaj, koliko puta umiremo? Ko bi Znao za sve tmine pod suncem! I zna li Iko sva bespuća u sutonu dobi?… I kako smo često oči zatvarali… ","Misaono - refleksivna poezija"
"Ostale su strašne reči nerečene, Samo tvoje oči, mirne kao tmina, One su gledale i slušale mene; Moj bol na tvom uhu pevaše tišina. Kakva himna srca, ta reč nerečena! Ta reč što ne pozna bespuća ni bludnje! Kad tišina zbori mesto nas, reč njena Ima svu čistotu sna i bolne žudnje. Ta blaga muzika ljubavi što ćuti, Ima mir molitve u dubini duha: Nikada se rečju laži ne pomuti, Nit se glas poročni dirne našeg sluha. Ideja u nemi kamen uvajana; Vera sva u suzi što neće da kâpi; Ta zakletva što je u neznan čas dâna; I najviši zakon bola koji vapi. ","Ljubavna poezija"
"Bol je dao ovoj ljubavi gorčinu, Lepotu i tajnu; mračna sumnja moja: Sav prostor i užas; kob i očaj; njinu Svemoć; zadnja suza: neba sedam boja. Nit znäde za vino u kupi od zlata, Niti za poljubac u zakletvi; sama, Mučki kao zlotvor, ušla je na vrata, S nožem, ne u ruci, već u zenicama. Njen je plašt sunčani možda tkivo laži; Laž s tih usta kaza reč najdublju njene Strašne misterije: no dok udar traži, Sve cveta pod njenom nogom kuda krene. Jer od tvog otrova moj san beše jači: Tvoj sam pojas tkao od sunčanih mlaza, I ti si svetlila; jer svemu kud zrači Moje sunce dadne sijanje ekstaza. Svoju veru nađoh u svom snu o veri… Tvoj nož ne ubija nego blista blistom… Jer ti beše trenut u mojoj himeri, Moj san o dobroti i vera o čistom. ","Ljubavna poezija"
"Na mome uzglavlju svu noć mirisahu Čežnjivo i slatko tvoje tamne kose, Dok se šapat čuo kao pesma rose, I duge zakletve u očajnom dahu. A ja ipak ne znam za radost i sreću; Ja se bojim tvoje podmukle Lepote, Da osvetu jednom ne zatraži veću Za svirepa prava što joj drugi ote. Blagosiljaš ropstvo i tegobne uze, Srce ti je puno nebeskoga plama, I sišla sa mnom do patnje i srama, I prolila si najsvetije suze. A strepim pred tvojom podmuklom Lepotom – Da ne digne jednom, kao gladna vila, Dok žalosna srca i ne slute o tom, Dva svoja u suze zamočena krila. I dok ljubav gori svim željama njenim, I noć teče duga, mirisava, sobna, Kraj nas, kao sužanj, bdi čudna i kobna Lepota, s očima večno zamišljenim. ","Ljubavna poezija"
"Pletem svoje gnezdo iznad vaše glave, Toplije od gnezda u orla i laste; Vetar otme granu ili vlakno trave, A, ko cvet džinovski, ono ipak raste. Sve mu mirne zvezde svetle kad se smrkne, I puno je sunca, kao čaša vina; Zmija na po puta zastane da crkne, Držeć mrtvi pogled put naših visina. U gnezdu će biti sve ćutanje šuma, I sve pesme reka u jutru kad sviću, I sav strasni miris s rascvetanih huma – Dokle zlatno perje raste mome tiću. Pletem svoje gnezdo visoko nad vama, A još niko ne zna mesto toga gnezda – Ono ide kao što nad obalama Putuje u nebu izgubljena zvezda. I po mirnom putu od mene do Boga, Ide čudno gnezdo, kao bajka gola; A svi zvuci otud što dopru do koga, To je glas još nikad nečuvenog bola. ","Misaono - refleksivna poezija"
"Nikad ne znam kud će nova pesma hteti, Novoj sreći ili bolu stare rane; Da kao molitva u nebo poleti, Ili kao kaplja otrova da kane. Samo čujem poklič u dnu duha svoga, Kao vest proročku, kroz noć, s brega pusta; I ja čujem blage reči večitoga Kako mi prolaze kroz srce i usta. Tad sve kanda znadem pojmiti i reći, I pogađam tajnu skrivenu od sviju: Da pretvorim u stih bol od svega veći, I jad u molitvu i u harmoniju. I ljubav što čezne, i jed što se gnuša, Sve je samo pesma; dok mre u dubini Sva u čudnu svetlost obučena duša – Kao zvezda što se raspada u tmini. I dok se u miru tka večito tkivo, Huji glas stvaranja i ritam rasula, I dok u te sate još strasno i živo Sve saznaju moja opijena čula – Ja znam da nestajem u šumu što bludi, Sa svakim korakom kojim noga kroči: Stran za pravu sreću i pravi bol ljudi – Upirući k nebu začuđene oči. ","Misaono - refleksivna poezija"
"Reče mi moj Tvorac u veliko jutro: Čoveče, digni se i javi u ploti. I u svoj taštoj i pustoj nagoti, Idi kobnom stazom koju budeš utro. Bićeš silnik svemu kad i žrtva svačem; Živeće u tebi isti čas – znaj čuda – Prorok, lakrdijaš, kralj i njegov luda, Rob s lancem o vratu, i osvetnik s mačem. No bićeš neveran i bolu i sreći; Sumnja će ti dojku otrovanu dati; I bez tople vere ti ćeš mene zvati, I bez prave sumnje mene se odreći. Svagda, kao krila, te sumnje beskrajne Nad svačim će tebe da drže visoko, Dokle ne zatvoriš bolno svoje oko Na međi večite istine i tajne. Tako, kao odjek u samotnu goru, Vratiće se putem koji meni vodi, Tvoj duh, sav okupan u večnoj slobodi – Kao crna ptica u sunčanom moru ","Misaono - refleksivna poezija"
"Moje tamno srce, to je deo svega – Sa zvezdama trepti, huji s vetrovima; I onda kad stoji bezglasno međ svima, Jedan gromki eho ćuti u dnu njega. Na obali morskoj moje srce ima Žamor nekog vala što večito pline; Što čuva sveg mora zvuke i gorčine, I svu huku davno nestanulih plima. U zalazak zvezda iznad tamnog huma, Kroz san poju ptice u dubokoj seni; A bezbroj se gnezda odzivlju u meni, I tragični odjek zamrknulih šuma… I to zvučno srce kada jednom zaspe, Svoj bol otkucavši silnim ritmom svega, Neće biti strašnog prestanka za njega: U zvuk i u svetlost sve će da se raspe. Uvek zaljubljeno u večnost, dok bruje Njime sjajne sfere, strasno i daleko… I kad očarano kucne srce neko, To je moje srce što se opet čuje… ","Misaono - refleksivna poezija"
"Nevidljivom suncu pružam žudne ruke, I otvaram srce nekom koga nije; Duša mi je puna mračne harmonije, Kojoj nikad nisam saslušao zvuke. Prostore sam prazne naselio sobom, I rasuo sebe, ko orion sjajan, U neki svet srcâ i dušâ, beskrajan; I živim nad strahom i lebdim nad dobom. Od istine sam strašniji i veći: Niti me što vreća i niti što boli. Moja žudna duša neizmerno voli; I svaki moj korak, to je korak sreći. Počnem jutrom onde gde večerom zasta, Uvek držeć čvrsto kraje zlatne niti; I moj dan bezmeran ushićeno sviti, S pesmom jata bolno raspevanih lasta. I dok nosim želju otrovanu svoju, Kao ples zlih vila život šumi, vrvi; I sve ima ritam moje žedne krvi, I sve mojih snova ima strašnu boju. I tako, pun tamne nevićene vere, Idem kobnom stazom što je uvek ista – Ko zlokobno sunce, dok u meni blista Nasmejano lice večite Himere. ","Misaono - refleksivna poezija"
"Ne, nemoj mi prići! Hoću izdaleka Da volim i želim oka tvoja dva. Jer sreća je lepa samo dok se čeka, Dok od sebe samo nagoveštaj da. Ne, nemoj mi prići! Ima više draži Ova slatka strepnja,čekanje i stra`. Sve je mnogo lepše donde dok se traži O čemu se samo tek po slutnji zna. Ne, nemoj mi prići! Našto to, i čemu? Iz daleka samo sve k`o zvezda sja; Iz daleka samo divimo se svemu. Ne, neka mi ne priđu oka tvoja dva. ","Ljubavna poezija"
"Čuj, reći ću ti svoju tajnu: ne ostavljaj me nikad samu kad neko svira. Mogu mi se učiniti duboke i meke oči neke sasvim obične. Može mi se učiniti da tonem u zvuke, pa ću ruke svakom pružiti. Može mi se ućiniti lepo i lako voleti kratko za jedan dan. Ili mogu kom reći u tome času čudesno sjajnu predragu mi tajnu koliko te volim. O, ne ostavljaj me nikad samu kad neko svira. Učiniće mi se negde u šumi ponovo sve moje suze teku kroz samonikle neke česme. Učiniće mi se crn leptir jedan po teškoj vodi krilom šara što nekad neko reći mi ne sme. Učinice mi se negde kroz tamu neko peva i gorkim cvetom u neprebolnu ranu srca dira. O, ne ostavljaj me nikad samu, nikad samu, kad neko svira. ","Ljubavna poezija"
"Bilo je to u nekoj zemlji seljaka na brdovitom Balkanu, umrla je mučeničkom smrću četa đaka u jednom danu. Iste su godine svi bili rođeni, isto su im tekli školski dani, na iste svečanosti zajedno su vođeni, od istih bolesti svi pelcovani i svi umrli u istom danu. Bilo je to u nekoj zemlji seljaka na brdovitom Balkanu umrla je junačkom smrću četa đaka u istom danu. A pedeset i pet minuta pre smrtnog trena sedela je u đačkoj klupi četa malena i iste zadatke teške rešavala: koliko može putnik ako ide peške… i tako redom. Misli su im bile pune i po sveskama u školskoj torbi besmislenih ležalo je bezbroj petica i dvojki. Pregršt istih snova i istih tajni rodoljubivih i ljubavnih stiskali su u dnu džepova. I činilo se svakom da će dugo da će vrlo dugo trčati ispod svoda plava dok sve zadatke na svetu ne posvršava. Bilo je to u nekoj zemlji seljaka na brdovitom Balkanu umrla je junačkom smrću četa đaka u istom danu. Dečaka redovi celi uzeli se za ruke i sa školskog zadnjeg časa na streljanje pošli mirno kao da smrt nije ništa. Drugova redovi celi istog časa se uzneli do večnog boravišta. ","Rodoljubiva poezija"
"Gračanice, kad bar ne bi bila od kamena, kad bi se mogla na nebesa vazneti, kao Bogorodice Mileševe i Sopoćana, da druga ruka kraj tebe travu ne plevi, da ti vrane ne hodaju po paperti. Ili tvoja zvona da bar ne tuku kao srca predaka, Gračanice, da bar svetitelji s tvog ikonostasa nemaju naših neimara ruku, ni anđeli Simonidino lice. Da bar nisi toliko duboko ukopana u tu zemlju i nas same da se nismo privikli u tebe kleti, Gračanice, kad bar ne bi bila od kamena, kad bi se mogla u visine uzneti. Gračanice, da si nam bar jabuka, da te možemo staviti u nedra i zagrejati studenu od starosti, da nam bar poljima oko tebe nisu predaka davnih rasejane kosti. Da te bar možemo podići na Taru, u kalenićku portu te preneti, zaboraviti likove na tvom oltaru. Gračanice, kad bar ne bi bila od kamena, kad bi se mogla na nebesa vazneti. ","Rodoljubiva poezija"
"Petooko blistavo prozorsko krilo Zagledalo se u Kolubaru i maljin Dolazak moj od kako se odjutrilo Ceka se ko broj jos nevidljiv u daljinu Na podu stoji naramak slame nove Ima na njoj bar stotinu grama zlata Laste svaki cas okrznu krovove Sirom su svuda otvorena vrata U kuci se mesaju dva veka i dva stila Slama, perje, platno od snega belje U ormanu ukoricena bosanska vila Kocic, Tolstoj i staro Jevandjelje. Negde, mnogim nevidljiva moja majka Prvi put se cudi sta zenu snadje Zbog omamnoga posle svadbe cina Nizu joj se pred ocima gore kao ladje. „Kada bi bar uzmogla roditi sina?“ Bakracu nad vatrom je usijano dance Kovitla se po kuci vodena para Na sumu mirise drveno koritance I kolevka tek doneta od stolara. Svi stoje spremno kao pred jurisem A razgovaraju toboz’ mirno sa svetom Moj otac se za stolom pretvara da pise A dusa mu je na nebu devetom. ","Misaono - refleksivna poezija"
"Ako prva odem, javiću ti javiću ti šta biva kad se brat i sestra i mati i prijatelj polako raziđu i pljusak se kroz rastresitu humku sruči, i treba li se bojati pauka savesti i šta on među crvima i stonogama znači. Javiću ti ima li razlike između grumena zemlje i čoveka, između suza i voda ponornica, i treba li strepeti od izjednačenja sa biljkom, kapljom i mineralom, a i tebe to molim. Javiću ti treba li se bojati časa kad sve naše riznice pređu u nepoznate ruke i da li se njihova vrednost tamo menja i da li je život samo šahovska igra jezgri i ćelija, a i tebe to molim. Ako prva odem, javiću ti, javiću ti sudbinu pesnika, srca, i šta on u susedstvu večne ravnodušnosti znači, i šta bude sa munjama i dugama naših ljubavi, a i tebe to molim. Ako prva odem, javiću ti javiću ti šta bude iza velike oseke koja posle smrti nastupa. I da li postoje i tamo plime sećanja i da li će te naneti kadgod na moje obale, a i tebe to molim. ","Misaono - refleksivna poezija"
"Obreh se u nekoj mračnoj šumi DANTE To je bila šuma koja je pojela nebo šuma iz koje kad izađoh videh da nisam izašao da su me zveri pojele i znah da će biti gorko da pričam o tome šta sam video i nisam video kad uđoh u njen mrak i ne izađoh iz te šume što je zelenim čeljustima pojela svoje staze i izgubila se u sebi postoji jedna topla obala breg zelenila i jedna Beatriča ali su tri čeljusti tri makaze i tri noža da voleo bih povratak išao sam ispred sebe po isplakanom putu i pesak je ujedao za stopala ko staklo i videh pse koji su grizli zemlju videh grešnike kako ih vitla zli vetar nebo što laje i kišu prokletstva tešku i večitu videh slepe vode Stiksa i blato mržnje videh grad u plamenu i žene čije su ruke zmije videh zid plača bez zvezda i čuh reči bola u vrtlogu onih koji su postali drvo ili kamen i ne mogu se smrti nadati onih jadnih koji se nikada nisu rodili videh videh videh i čuh i zaplakah svirala od zemlje od šume od krvi dozivala drugu obalu na kobnom žalu stajo narod i plako o jao jao vama duše uklete s balsamovanim rukama i usnama od krvi videh videh videh čuh i padoh mrtav o Aheronte Aheronte sve strane sveta stiču se na tvojim obalama. ","Misaono - refleksivna poezija"
"Luna je, obla poput nara. ušla u kovačnicu. Dete je gleda, gleda. Dete je neprestano gleda. Luna u zraku ustreptalom širi ruke, otkrivajući raspusna i čista nedra od tvrdog lima. “Beži, oh! luno, luno, luno! Ako Cigani dođu, napraviće od tvog srca đerdane i prstenje belo!“ “Pusti me, dete, da zaigram! Kad Cigani dođu, naći će te na nakovnju, očiju zatvorenih!“ “Beži, oh, luno, luno, luno! Već čujem bliski topot konja!“ “Pusti me, dete, i ne gazi uštirkanu belinu moju!“ Sve bliže bubnja topot konja po zategnutom dobošu ravnice. U kovačnici ležalo je dete na nakovnju, očiju zatvorenih. Iz maslinjaka stigoše Cigani noseći san i bronzu. Visoko uzdignute glave i očiju snom obrvanih. Aj, kako žalobno uzdiše sova na crnom stablu noći! Nebom odlazi luna, luna i dete odvodi za ruku. U kovačnici leleču Cigani i plaču gorko. A nad njom lahor veo svija, veo crnine lahor nad njom svija. ","Ljubavna poezija"
"Kako mi je teško da te pustim da odeš,dane! Odlaziš pun mene a kad se vraćaš, ne poznaješ me. Kako mi je teško ostaviti na tvojim grudima moguća ostvarenja nemogućih minuta. U predvečerje Persej ti kuje okove. Ti bežiš na breg ranjavajući noge. Ne mogu te privući više ni moje telo, ni moj plac, ni reke kraj kojih snivaš svoj zlatni popodnevni san. Sa istoka na zapad nosim tvoju okruglu svetlost. Tvoju veliku svetlost što drži moju dušu u neprekidnoj napetosti. Sa istoka na zapad… Kako mi je teško da te nosim sa tvojim pticam i tvojim rukama od vetra! ","Misaono - refleksivna poezija"
"O, papirnata ptico! Orlu dečiji s perom od sloga štamparskog, bez gnezda i bez druga! Ruke tajanstvom okriljene, ovilenjačene, sazdale su te u sobnom miru jesenje noći jedne kad umiru ptice, i dugi lelek kiša s ulice čini da zavolimo lampe svetlost meku, srce i knjigu neku beloputu.. Stvorena tek da tren poživiš koji u dvorcu od karata tu što stoji, beo i krinu lelujavom sličan, razmisljaš sama, slepa i bez krila, o tome da si možda mogla biti groteskni pajac što visi o niti, barka, lišena cilja svog i puta, što bez vesala i bez jedra luta, ili magare tuzno kog su deca mala Pegazom svojim s podsmehom nazvala. U tim mislima i humora ima. A ti, koju ćud slučaja načini od kore znanja, smeješ se sudbini i vičeš: “Beli cvet neće umreti, neće umreti mali Luicito! Jutro je večni, večni izvor rose!“ No kako ne veruješ u ono što kažeš, ni deca zato neće razumeti, otkuda mrak što iza zvezda pada i otkud mrak što u tvom dvorcu vlada. Sa kulom od karata dokle pada stanište tvoje plavo, iznenada jastreba vidiš gde se obrušava. (O, tek rođena peno, koja kola nad uzburkanom vodom živog bola!) I nestaješ u tom plamenom kljunu uz kikot dečji što sobom odzvanja, dok tata ćuti, da se ne probudi bol vetrom ljuskan u crnilu granja. Klovnovska ptica iščezla je tako, na drugom mestu opet da se javi, noseći u svom kljunu tvoju dušu feniksa večnog s nimbusom na glavi. Pošto smo prošli kupine, vrbe i trnje, pod velom njene kose iskopah jamu u vlažnom pesku. Ja skidoh kravatu; ona skide haljinu. Ja otkopčah revolver, ona skide četiri jelečića. Ni smilje ni puževi nemaju put tako finu, ni velika ogledala ne blistaju tim sjajem! Njena su mi bedra bežala iz ruku kao iznenađene ribe pola u ognju a pola hladna. Tu noć sam projurio najlepši put jašući kobilu od sedefa bez uzde i uzengija. Čovek sam i ne dolikuje mi da kažem šta mi je rekla; savest mi nalaže da budem diskretan. Prljavu od poljubaca i peska odneo sam je na reku. Ljiljani su se mačevali sa vetrom. I ponašao sam se onako kao što dolikuje meni pravom Ciganinu. Poklonih joj kotaricu od žute svile. I ne htedoh da se u nju zaljubim jer je imala muža, a kazala mi je da je devojka kad sam je odveo na reku ","Ljubavna poezija"
"Oh, kako je utonuo u misli plamen svetiljke! Kao indijski fakir zuri nemo u svoju sjajnu nutrinu od zlata i zamuti se samo kada sneva podneblja neka daleka, bez vetra. Zdral belo usijani kljuca semenka tmaste u svome gnezdu i cepteci, kradom, zaviruje u rasirene oci umrlog Ciganceta. ","Misaono - refleksivna poezija"
"Ne spava niko na nebu. Niko, niko. Ne spava niko. Stvorovi mjeseca njuse i kruze oko koliba. Doci ce iguani zivi da grizu ljude sto ne sanjaju i onaj sto bezi srca razbijena srest ce na uglovima neverovatnog krokodila mirnoga pod neznim protestom zvezda. Ne spava niko na svetu. Niko, niko. Ne spava niko. Ima jedan mrtvi na udaljenom groblju sto tri godine tuguje zbog suhog pejsaza u kolenu; i dete koje su pokopali jutros toliko da je plakalo da je trebalo pozvati pse da ga zamuknu. Nije zivot san. Bdijte! Bdijte! Bdijte! Mi padamo po stubama da bi jeli vlaznu zemlju ili se penjemo rubom snega s korom mrtvih dalija. Ali nema sna ni zaborava: meso zivo. Poljupci vezu usta u siprazje novih vena i onaj sto trpi, trpet ce bez prestanka i ko se smrti boji nosit ce je na plecima. Jednoga dana zivet ce konji po krcmama a pobesneli ce mravi napasti zuta nebesa skrivena u ocima krava. Drugoga dana videt cemo uskrsnuce osusenih leptira i setajuci krajem spuzava sivih i sutljivih camaca videt cemo kako blista nas prsten i kako teku ruze naseg jezika. Bdijte! Bdijte! Bdijte! One koji jos cuvaju tragove pandze i pljuska, onog decaka sto place jer nezna invenciju mosta i onog mrtvaca sto ima jos samo glavu i cipele, do zida treba odneti gde iguani i zmije cekaju, gde ceka medvjedje zubalo, gde ceka mumificirana ruka deteta i devina koza sto se opire silovitom jezurom plavila. Ne spava niko na nebu. Niko, niko. Ne spava niko. Ali ako neko zatvori oci, bicujte ga, sinovi moji, bicujte! Neka bude prizor otvorenih ociju i gorkih rana upaljenih. Ne spava niko na nebu. Niko, niko. Vec sam rekao. Ne spava niko. Ali ako netko ima nocu odvise mahovine na slepoocnicama otvorite kapke da vidi pod mesecom lazne karte, otrov i mrtvacku glavu kazalista. ","Misaono - refleksivna poezija"
"Ljubavi moje krvi, smrti živa, nema, zalud očekujem reč pisanu tvoju i mislim s cvetom koji gubi boju, kad živim bez sebe, bolje da te nemam. Uzduh je besmrtan. Stena, mira puna, ne poznaje senu nit se od nje krije. Srcu unutrašnjost od upotrebe nije onaj med smrznuti što ga toči luna. No ja to potrpeh. Razdreh vene za te, a tigar i golub u tvojem struku od bola ujeda i ljiljana pate. Stog rečima ispuni moju ludu muku, ili me pusti da živim u tišini, u noći moje duše večnoj pomrčini. ","Ljubavna poezija"
"Umrem li, ostavite balkon otvoren. Dete narandže jede. (Vidim sa svog balkona) Kosac žito kosi. (Čujem sa svog balkona.) Umrem li, ostavite balkon otvoren ","Misaono - refleksivna poezija"
"Kad mesec izlazi, zvona nestaju, a javljaju se staze neprohodne. Kad mesec izlazi, more prekriva zemlju, a srce se oseća otok u beskraju. Niko ne jede narandže pod punim mesecom. A treba jesti voće zeleno i hladno. Kad mesec izlazi sa sto jednakih lica, srebrni novčići u džepu jecaju. ","Misaono - refleksivna poezija"
"Iščezavaju lavirinti što ih vreme stvara. (Samo pustoš ostaje.) Iščezava srce, izvor želja. (Samo pustoš ostaje.) Iluzija zore i poljupci, sve iščezava. Samo pustoš ostaje. Pustoš valovita. ","Misaono - refleksivna poezija"
"Narcise. Tvoj miris i dno reke mirne. Zelim da uz tebe budem, cvete ljubavi, narcise. Setnim ti okom kruze vali i zaspale ribe, Ocima mojim leptiri i tice. Ti majusan a ja velik. Cvete ljubavi, narcise. Na miru ne ostavljaju ljiljane, andjeoski bele, ogledalo sto ogleda zanose nam iste. Moj bol i sustinu bola. Narcise? ","Misaono - refleksivna poezija"
"Strahujem stalno od suva lisca i od livada kad pada rosa. Idem da spavam; ne prenes li me, srcem cu biti kraj tebe skoncan. Sta iz daljine to jeci? Ljubav. Vetar po oknu, ljubavi moja! Stavih ti nisku alema zore. Sto ostavljas me sred puta toga? Udaljis li se, tuzice tica, i vina nece dati loza. Sta iz daljine to jeci? Ljubav. Vetar po oknu, ljubavi moja! Da l ikad znade, sfingo od snega, koliko silno tih praskozorja voleo bih te, kad pljusti kisa i s grana ruse gnezda se trosna. Sta iz daljine to jeci? Ljubav. Vetar po oknu, ljubavi moja! ","Ljubavna poezija"
"Nocas kada sam ja spavati hteo, Zeljan da telo umorno odmaram, Duh stare srece obuze me ceo, I ja sam pos’o srce da otvaram. Iz snova proslih, prijatnih ko duge Nisam video ovaj zivot grubi, Vec moje nebo, moj zavicaj tuge I tebe s vencem sto ti kosu ljubi. I tebe s vencem. A tuga se splela U tajnu zelju, punu nezne tame, Koja ti skriva lice sve do cela, Pod kojom mislis, nepomicna, na me. Pojava tvoja pricase mi kako Patis, zajedno s pogledom ti holim: Ja sam te gled’o i zanesen tako Saptao da te ko smrt svoju volim. Noc je spavala pokrivena mirom, Mrak se sirio ko more duboko, A ja sam budan, s tobom i sa lirom, Docek’o zoru, ne sklopivsi oko. Danas sam set’o ulicama tuzan, Svaki mi korak bese prava beda: Znam da izgledah tada vrlo ruzan, I tebe spazih, ti si bila bleda. ","Ljubavna poezija"
"Kroz otvoren prozor, nestašan i mio, Na zavesu vetrić nevidljivi sleće, I njome se igra, bezbrižan i čio; Noć na polju leži, mir se po njoj kreće. Nad zemljom je suton; a svud po pučini Tišina se digla da spokojstvom leči: I u tom času meni se učini, Da zvuk jedan dođe, nosi tvoje reči. Zvala si me sebi. Ja se nisam mak’o; Radost sva u tuzi prigrli me strasno: „Ti si je ljubio kao oganj pak’o, A ona je došla kad je sve već kasno“. I zaneh se potom. Misao mi ode Do prošlosti moje, u krajeve znane; Da poseti ljubav koju boli vode, Dok sećanja brižno od smrti je brane. I tu vide doba, ona svetla, vedra, Da ih već nestaje polako i tužno, Da prolaznost svoja otvara im nedra, I da stvarnost svuda podiže se ružno. Iz misli se trgoh. Bacih pogled dole, Nikog nije bilo. I dođe mi žao: „Možda je čekala, možda mnogo vole, A ja? – ja sam svirep, bezdušan i zao.“ I tad pipah vazduh, tražeć kakva traga, Ali reči tvoje nisam mogo naći; O, kako je ljubav velika i blaga, Mada kao zvezda i ona će zaći. Brzo, naglo odoh iz svog praznog stana, Ugodno mi beše kretati se, ići Razvalinom ovom života i dana Koju sunce sutra ponovo će dići. Svuda tako mirno, izrazito, mračno: K’o odblesci smrti senke pale redom, Lišće tek zašušti jednoliko, plačno U noći što diše mesečinom bledom. Ne znam kako, zašto – ali glasno reko` : „Ja te volim, draga“ ; i osetih, tada Onu ljubav staru i doba daleko, Doba koje nama pojavi se sada. I ta ljubav stara, kao duh bez glasa, Povede me žurno tamo, do tvoga stana: Na prozoru nađoh sliku tvoga stasa, Kao znak ljubavi i ranijih dana. Došao sam kući. Vetrić se još peo, Po zavesi igra sam u svome oru; Dok napolju suton već postaje beo I pet’o se muči da probudi zoru. ","Ljubavna poezija"
"Na Kalemegdanu, posred starog grada, Gde Beograd grle i Dunav i Sava, Jedno Srpče gleda zemlje naših nada, Što ih tajno krije ta daljina plava. Ogromna ravnica pred njime se pruža Nesrećna i lepa, kao srpska tuga, U toj zemlji ima i polja i ruža, Al’ sloboda samo toj se zemlji ruga. Stolećima Srbin u toj zemlji živi, Al’ Nemac i Mađar večito ga gone, Jedino se Srbin toj zemlji ne divi, Jer njegova zvona samo na plač zvone. Tu je Banat, Bačka, tu je i Srem ravni, Dalmacija, Bosna – sve to zemlje Srba, Tu je i Hrvatska: svud spomeni slavni, Čuvaju se tajno mesto srpskog grba. I dok sunce greje Veliku Srbiju, Na Kalemegdanu dok cveće miriše, Srpče stoji tako, suze mu se liju, I njegovo srce ovako uzdiše: „O velike zemlje, o Srpski Narode, Kada će i za te doći život pravi? Što sudbina krije buktinju slobode? Veliko proleće kad će da se javi? S Dunava i Drine, Timoka, Vardara, Kad će u boj poći naše moćne čete, Da unište jednom ime gospodara, Koji kao tiran guši zemlje svete.“ ","Rodoljubiva poezija"
"Evo danas umor pao na me. U očima pogled zaborava, Moja svest mi, u daljini tame, I duh, k’o cvet u jeseni, spava, I duh spava. Ja ne pojmim sada, Da l’ je bilo života, i kada? Sjaj i boli po’abani. Duge nema u sutonu; Ne vide se noći, dani: Moje doba sve utonu U san što mi sad ne smeta; Nemam više svog tereta. Katkad samo u tišinu ravnu Vetar stresa šum i šapat s granja; Vidim neku siluetu tavnu, Trag prošlosti, zalazak sećanja I sve reči da s oblikom staju Tu, preda me, gde se raspadaju. Smrt i vreme pod pokrovom, Svud se hvata dremež sivi I meša se sa otrovom I zadahom sveg što živi; Sve je dublji jaz padanja Bez savesti i jadanja. Ja spavam po idejama evo, S mirisom oblaka i prašine, Ali ti, kojoj sam nekad pev’o, Kada uzdah tvoj se za mnom vine, Na poslednjem zvuku violine, Potraži me, o, potraži ti me: Jednog dana nestalo me s njime. ","Misaono - refleksivna poezija"
"Katkada snaga krvlju mi prostruji I probuđena žeđ života, da me Izvede malo iz gluve osame, Gde žive zima i mrtvi slavuji. I ja ostavljam vidik star, bez mena, Veliku senku što je pala na san Bola i sreće, na šum reka jasan, Na lišće, želje i trag uspomena. Po mrtvom danu mesečina bela I hod tišine preliva se u ton Tajanstvenosti, u razuma suton, Svet iluzija do samog opela. I gledam. Danas, kao nekad, nisi S pesmom na licu, niti mi se čini Da se pokreće sad u mesečini Arija snova, i da u njoj ti si. Ne vidim tebe i mladost u svili S korakom sreće; ne razmišljam o tom, Na ovom svetu što smo sa životom Trajno k’o grobom rastavljeni bili. Sad ne razmišljam. I pored saznanja Da ljubav naša umrla je za nas, Mene ne boli ovaj život danas, Ni staro nebo, ni oblak sanjanja. S ranom rođenja, koja se ne leči, Daljinom slutim svu prazninu, gde će Ideje, misli i put naše sreće Izgubiti se u šumu i reči. I sad, kad priđu moji dani stari, Dani veliki, al’ mrtvi za mene, I tvoje oči, i usne plamene – Jedino što se krv moja zažari. Ti još i danas vezuješ mi biće Za ovu vlagu i za zemlju, gde je Otišlo sunce; gde me stalno greje Noć s tobom, kao poslednje otkriće. Ja i sad svaku misao ti dajem I svoje grehe; samo snevam o tom, Kad ću sav život ispiti pohotom: Ja te još volim, ali zagrljajem. Volim te srcem, što još zna da bije Propašću mojom, mojim grobom, mada Za mene nema svetlosti ni sada, I oko moje dan više ne pije. Nada mnom ljubav nema više vlasti. Ja vidim sebe sa duše nimalo, I sumnjam da je nje ikad imalo; Ne očekujem ništa osim svojih strasti. Kad spuste glavu u grob, da se smiri I srce moje, živeću u banji Tišine mirno: po mojoj lubanji Praznina će se k’o večnost da širi. Dotle nek struji i neka me siše Krv moja i žeđ za životom grubim, Kad ničeg nema dostojnog da ljubim: Ja sam te voleo, al’ ne umem više. ","Ljubavna poezija"
"Dan julski i vreo, umoran odlazi, Uz šuštanje lišća razdragano, glasno, Javljaju lahori da veče dolazi. S njim i suton ide, i šaptanje strasno Srećnog nešto sveta. Ti parkom prošeta. Tvoj kostim je bio lak k’o mesečina, Na tvom nežnom licu osmeh vedar, smeo, U bujnoj ti kosi spava pomračina, A na glavi šešir pomodan i beo: Kraj mene, kroz graju Prošla si u sjaju. Pogledom te gledah za tebe umrlim. Ti si divna bila. Ne osetih tada Želju da te volim, potrebu da grlim Dan mojih očiju. Nit’ osetih jada, Il` pesme jeseni, Il` bola u meni. Dan julski i vreo umoran odlazi. I dok šušti lišće sve više i više Tame, mraka, mira po parku dolazi. To noć u spokojstvu tišinom miriše A bol širi krila… Ti si divna bila. ","Ljubavna poezija"
"Ja nemam suze za one mladiće, Što su ostali klancima i poljem; Sve drug do druga kao jedno biće Kao jedna žrtva naraštaju boljem. Ja nemam suze za one mladiće. Što su veseli pošli iz svog stana, Kao da ih zove za granicom kolo: Njine su grudi pune svetlih rana, Na koje duše prnula je holo. Ja nemam suze za taj pokrov beli, Kroz koji čujem jedan šapat dugi: „Sa svojih njiva život smo doneli, I znamo gde smo, znamo gde će drugi. Grobovi danas dobro su poneli.“ Ja nemam suze za humke sinova, Iz kojih vedro bude se slobode, I novi dani, i priče džinova, I stare zemlje, planine i vode. Ja nemam suze za humke sinova, Za humke dece otadžbine ove, Što su svoj život kao bulke dala Za staru mis’o i granice nove, Za prošlu slavu i reč sa gusala. Umesto suze da mrtve delije Ožale redom, nek grobove njine Pesma iz srca, iz grudi prelije: Velika pesma umesto crnine. Umesto suze da mrtve delije Ožale redom, nek u njine kosti Uiđe ljubav novoga pojasa I bol moj, zašto ovaj život prosti Nisam spustio u borbu talasa. ","Misaono - refleksivna poezija"
"Imao sam i ja veselih časova, Nije meni uvek bilo kao sada; Imao sam i ja sate bez bolova, Osmejaka vedrih i radosti, mada To je davno bilo… Na grudi sam ruke Prekrstio svoje. Gledam kako tama, Nečujno i tiho, ne praveći zvuke, Po zidu se penje u čudnim slikama: Ko ljubavna čežnja, kao tuga znana Preko mrtve drage, preko groba lednog; I nasuprot tami iz ranijih dana, Javlja mi se slika srećnog jutra jednog. Ustao sam rano, preko običaja; Otvorio prozor. Izgledaše kao U prirodi da je bilo okršaja Nekog groznog, strašnog. Vazduh mokar pao. Neba nigde nema. Možda je propalo. Elementi strasti negde se još bore. Možda je i sunce ropstva nam dopalo. Znam, tog jutra zemlji nije bilo zore. Oblaci se sivi uplašeno nagli Ispred moga oka, i kao da mole Za pomoć, spasenje njima, kiši, magli, Od nečije ruke što ih tera dole. Naglo odoh k njima. Tamo videh kako Zalaze sva bića, i propast ih nosi; Videh da se gasi i svetlost i pak’o, Neku mutnu utvar da maše i kosi. U trenutku jednom ne znam šta se desi… Kada se probudih, udarahu zvona, Uz očajni ropac umirahu gresi, Kupljeni životom: to mre vasiona, Zemlja, njeno vreme. Umirahu boje, S njima duše ljudi i grobovi njini; Sazrevahu zvezde, al’ da ih opoje Ne ostade niko, ni noć u crnini. I nesta planeta i životu traga; Izumire i smrt. Više nema ljudi; Sa mene se poče da otkida snaga, Svi udovi, redom, i pogled što bludi. Minu sve što beše, htede biti ikad. Tama se uvuče u ideju snova: Raskošnije smrti nisam gled’o nikad. Imao sam i ja veselih časova. ","Misaono - refleksivna poezija"
"Milostiva gospo, pardon po šest puta! Suknju malo više drži ruka mala, Pa se žipon vidi i cipela žuta. Oprostite, ali — podveza vam spala. U najmanju ruku, svet je ovaj zloban; Uzeće vas na zub — pošalica tu je, I ko može znati kakav udes koban Najbliža budućnost sprema vam i snuje. Ako ništa protiv vi imali ne bi Stojim vam na službi bez ikakve plate: Ja ne mogu nikad dozvoliti sebi, Da vi, lepa dama, i mane imate. Unapred vam kažem, s etiketom mnogom — A već ruci ne dam da vas išta vređa — Vezaću podvezu čim pred vašom nogom Presavio budem kolena i leđa. Da sam zbilja takav, ja vam dobar stojim, A za reči svoje i žiriram samo; Jer njih uvek gledam da s delima spojim. Ako je po volji, zaklon eno, tamo. Vid’te, svaki pos’o traži trud i znoja — Ja sam sav u vodi. Da l’ ste s Juga rodom? Kad biste mi rekli, malenkost bi moja: — Kupajte se, gospo, često ladnom vodom. Ali šta mu drago — ja požare volim. — Vatru koji gasi, taj se i opeče; — Sad se klanjam, gospo; videću vas, molim? “Kad stidljiv dan ode i kad dođe veče.” ","Ljubavna poezija"
"I sinoć sam bio pored tvoga stana. K’o bolnik kad diše, kiša jedva teče, Lišće šušti, plače, s mokrih, crnih grana; Sumorno i mutno spustilo se veče. Ulica je bila pokrivena mrakom, Krovovi i kuće tonuli u tminu. I ja sam se kret’o laganim ,korakom Kao čuvar mrtvih kroz aleju njinu. Bojažljivo priđoh do prozora tvoga: Modra, bleda svetlost na zavese pala. Inače svud pusto, svud nigde nikoga, Samo preko lišća noć je uzdah slala. Pod prozorom zastah. Tu sam dugo bio I drhtao tako bez glasa i moći: Na zid ruku stavih pobožno i ti’o, Ne mogah je dići, ne umedoh poći. Najednom se trgoh. K’o da neko ide? Mis’o moju preli krv mi uzrujana. Ja bežati počeh. Da l’ me kogod vide? I sinoć sam bio pored tvoga stana. ","Ljubavna poezija"
"O što si, zašto zanela se tako? Zar ne ču vetar da o prozor bije, S njim moja slutnja, moja čežnja, nada, Strah u daljini? Znadoh da si mlada, I tako lepa. O zašto je, rako, Ti bar ne vide da za tebe nije? O nisi, znam ja; znam da nisi mogla, Ti, rako dobra, crna i duboka, Otići ikad do meke postelje, Uzeti sobom dva zaspala oka, Dva njena oka, od tuge joj belje, Mramorno lice, glavu što se pogla. U snu sanjivo. Snevala je ona, Da ljiljan bere, zapitkuje ruže Za boju, vence, i da l’ kadgod tuže Na grudma, velu — da li kadgod tuže? Dok ona sanja i mirno se kreće U tajne, s dragim, kroz sreću i cveće, U ložu misli — niko i ne sluti, Blaženo dete što toliko ćuti. Al’ dugo srećna zanela se ona Uz miris želja! I dođoše ludi; Sad plete vence, niko je ne budi; Osmehom diše, udaraju zvona; Razgleda nebo, spušta se opelo; Sad broji zvezde, uzimaju telo: Živi što sanja, u raku je skriše, Kad za zlo ne zna, kad ne sluti više. Kad za zlo ne zna. Tako njenu sobu, San sreće moje, predadoše grobu. O ljudi! ljudi!… Ao moje drago! Ovamo bura neće da se stiša. Je l’ topla zemlja, grli li te blago Grobnica tvoja? Mene bije kiša, Oblaci, vidik. Al’ u času jednom Misao sene, da će možda suze Oh ove suze, krvi moje pune — Proći i pasti po pokrovu lednom, Na lice tvoje, što pobožno trune, Uneti izraz u linije, boje, Rastočit samrt i spojiti uze Života s dušom. Avaj, i ja u tom Osetim času, da svakim minutom Silazi vlaga sandukom i tobom. I kupim suze, ali kiša lije Na tužnu humku što te strašno krije. O moje ruke, što da nisu grobom Postale tvojim: na rukama ovim, U danu, noći, bez zemlje i stege, Ti bi trunula: sa mislima novim, Poljupcem, suzom, tvoje lice snežno Ja bih pokriv’o: tu kraj moje nege, O drago moje, trunula bi nežno. I ja bih tada… Moj ljiljane beli, Što su mi tebe pakosno odneli? Što ti bar sama?… Zar te nije žao? Kud gledaš dugo snom gde nema mis’o Poteza svojih? Je l’ podnožjem pao Sad blesak zore, pod kojim je dis’o U tami čovek?… Gle, kako se nija I ide boja preko vetra, granja, Ustavlja nered i tišinu svija I dugu vuče! Otkud ove zore U času kada kob i očaj sanja? Da kletva nije, ili nešto gore? Nemoćnom podsmeh? Al’ se lepo vedri Okis’o vidik, ogrnut sa stravom, I moje lice, dok daljinom plavom Ja vidim ljubav, pogled njoj mi jedri. Zar već uteha? Od koga i kome? Poznajem dobro. Evo je. Evo me. O nisam znao da smo tako blizu. O nisam znao da si u tom nizu Boje i snova, svetlosti i duše. O nisam znao da sa svojim grobom Ja nosim sreću i sastanak s tobom. Postelja tvoja, gle, kako je meka, K’o tvoja kosa. Oh, zašto me guše Još vrele suze? Zar ih ovde ima? Zar zemlja suze, zar sve ne uzima? I mokro svuda! Uh, kako je ‘ladno Bile i vazduh… To ja nisam umro! O kuku, kuku, zar života treba Za onog kome svet je već izumr’o. Padaj, živote, s jaucima mojim. Cepaj se, vreme. Nek vetar i veče Pokupe bole i duh što me peče, Nek nose do nje, do plavoga neba: Ona je tamo, angeli je dvore, Ona je divna, oko nje su nade, I plave misli, i sve one pruge Velike sreće; ona živi dane Što čovek katkad u časima tuge Prozire, ali lika im ne znade. Životom draga, dok nas ne sarane, Greh i kajanje ruše nas i dižu, I mira nema, crne misli stižu, Nije k’o grobom. O, al’ ja ću sada Budućnost svoju, javu staru, bonu, Zaklonit tobom i nositi nebo — Postelju tvoju, moju vasionu. I niko nikad ni slutiti neće S kime se družim u tamnici jada, Kome se molim, za kog berem cveće. Jednog proleća, ili jedne zime Prestaće život, moji dani s njime. Ja ću zaspati. Bol će toga dana Izgristi srce, moju glad ljubavi; Smrt će oprati tragove od rana. Odmor i meni tad će da se javi. Biću izmiren s tajnama dalekim. Rođenje svoje zavoleću grobom. S osmehom možda, il’ s uzdahom mekim Baciću pogled poslednji za sobom. ","Misaono - refleksivna poezija"
"Još jednom samo, o, da mi je dići Ispod života svet umrlih nada; Još jednom samo, o, da mi je ići Prostorom snova pod vidikom jada. Potajna slabost i žudnja ka sreći, Skrivene misli u boji ljubavi, Njen pogled nekad sve što znade reći, Još jednom samo da je da se javi. U harmoniji svetlosti i tame, Lik duše trajno gde se od nas krije, Gde svesti nema već ideje same, Otkud bol sleće, da osećaj svije. U meni o njoj, o lepoti, cveću I o mladosti – o još jednom samo, Da mi je da se moje misli kreću, Da mi je da sam još jedanput tamo. Da mi je da sam predelima onim, Gde su mi mladost, san i uspomene, Kod negda svojih da je da se sklonim S lepotom njenom što k’o miris vene. Il’ da je groblja, senki, vetra, zvuka I igre mrtvih, avetinja kolo, Da je bolova, sećanja, jauka – Znamenja, da sam nekad i ja vol’o. Al’ nije. Ja znam svi ti dani stari, I želje, njena tuga i lepota, I nežne veze osmeha i čari Nemaju više za mene života. Nemaju više života ni za nju Sva njena ljubav i moja stradanja: Dremež i suton i noću i danju. Nama se spava. Nama se ne sanja. Gube se redom, trunu pod životom Aleje bola i podneblja plava, I moja lira sa njenom lepotom, Tugom i srećom…Da je da se spava. I samo katkad, al’ to retko biva, Nju kada vidim posred ovih zala, Prilazi meni neka magla siva, Nagovest bleda dalekih obala. Gledeći dugo taj maglini veo, Kamo se dani moji razasuše, Širi se pokrov velik, prostran, beo, Pod kojim leže utopljene duše. ","Misaono - refleksivna poezija"
"Taj osećaj straha, što u meni raste, Kako me je naš’o baš u ove dane, Kad krovovi trošni dočekuju laste I kad zumbul gleda gde listaju grane. Taj osećaj straha, što u meni raste, K’o s proleća vode, k’o crni oblaci, Da l’ krije u sebi smrt što me polazi? Il to prošlost moja — moje duše zraci — Bez pokrova svoga paradno prolazi, K’o s proleća vode, k’o crni oblaci? Možda me to zovu moje nade drage, I moj duh ostavlja ovaj plač dolina? Il’ je to opelo za već mrtve snage I poslednji pogled zaspalih dubina? Možda me to zovu moje nade drage, I zalazak slave i ljubavi stare Uz osmehe cveća i pesmu vetrića? Il’ sudbina za me sprema nove dare I grobove nove, pakao otkrića, I zalazak slave i ljubavi stare? Il’ osećaj straha to ima da znači Mog nesrećnog roda poraz sviju snova? Il’ to užas priča, razum da se mrači, Da ja stupam sada u svet bez bolova? Il’ osećaj straha to ima da znači Da će srce moje propasti u tami, K’o zvezda u blatu, k’o glava na panju, I vampiri da će stanovati sami U mome smejanju i mome plakanju, I srce će moje propasti u tami. ","Misaono - refleksivna poezija"
"Jedva čekam veče da i meni svane Jer ja nemam dana. K`o pustarom pesak Misli, zraci pali u sjaj, ledni blesak, I vidi se život, zima k`o dve rane. Mladost i sve cveće stvori se pred okom. Ja osećam iz njih kako bol se vije… Zamirisa uzdah iz onog što nije, Što ostaje, trune, u snu u dubokom. Al` zemlji će sunce veselo da grane, Maj će vedar ići, probudiće goru. Njoj promena nosi proleće i zoru, Jedva čekam veče da i meni svane. ","Misaono - refleksivna poezija"
"Opet vam se vraćam, moje noći crne, K’o umorno dete krilu majke stare, Kao gustoj šumi izranjene srne, Dok daleke zvezde tišinu ne kvare. O, kako je drago tu, pod vašim plaštom, Velikim i dobrim k’o moje stradanje. Moje noći crne, negujte me maštom, Da razumem mrtve i njino nadanje. Da razumem mrtve i poglede zvezda. I dubinu mraka, dok popci pevuše; I dok dišu šume i spavaju gnezda, Da osećam krila moje stare duše. Da osećam krila zašlih pokolenja Uz snivanje ptica k’o pesmom orlića. Moje noći crne, da l’ se život menja. I šta znače misli i govor vetrića? Oh, zvezdano nebo kako miri snove! Oh, mrak kako gleda mirnim očima! Mrak kako me gleda, i gleda, i zove, I zove, osvaja i dušu otima. Mrak dušu otima iz doline krina, Da ostavi zemlju i grobove svoje, Skakanje potoka i oči jejina… Opet vam se vraćam, crne noći moje. ","Misaono - refleksivna poezija"
"U mom srcu ponoć. U njoj katkad tinja Mis’o da još živiš, moj predele mladi. Moja lepa zvezda, majka i robinja, Bože! šta li danas u Srbiji radi? Kod vas je proleće. Došle su vam laste. Oživele vode, đurđevak i ruže. I miriše zemlja koja stalno raste U grob i tišinu, moj daleki druže. Jedno tvoje veče. ideš kući sporo Ulicama straha, i duša ti jeca. Tvoje gladne oči, moja divna zoro, Hrani ljubav majke: “Neka žive deca.” Ulaziš u sobu. Suze te već guše. A dva naša cveta iz četiri rata U tvome su krilu, obraze ti suše: “Mama zašto plačeš? Je l’ pisao tata?” U velike patnje nevino pitanje Dubi dublju ranu: plač ti trese grudi… Napolju je vidno, kao pred svitanje. K’o da će se dići grobovi i ljudi. Skupila si suze u kose detinje. Sve vas gledam sada kraj gozbe sirote. Lice ti se vedri: to duša svetinje Ljubi tvoje čelo, moj sjajni živote. ","Misaono - refleksivna poezija"
"I na ovoj zemlji život me opija. Po njoj kada lutam moje misli blede, Gube se u nebo, u svet harmonija, U oblak, u zvezde, nevine poglede. Na njoj ono mesto mene samo pleni Gde stanuje ljubav, gde je radost mlada, Prolazna i lepa, k’o cvet dragoceni, Kao presto snova, kao život nada. Ne marim inače za život i brige Naroda i ljudi, za principe razne, Bacane oduvek u jedne taljige, Što ih konji vuku i sveglave prazne. Volim oblak, cveće, kad cveta i vene, Al’ nikako ljude što ropću i pište: Što drugoga boli, ne boli i mene; Mene tuđi jadi nimalo ne tište. ","Misaono - refleksivna poezija"
"Misao se gubi, nestaje i tone u dolini plača, gde se nada kupa, gde stradanja žive, gde se suze rone i gde točak patnji klopara i lupa. I dok miso spava, klonula, u miru, izvija se ljubav na krilima noći, i sa sobom nosi razlupanu liru, i kreće se, čebdi po mojoj samoći. Kao eho sreće, bez šuma i glasa, preko tajnih snova visinama stremi, kao zora nebom zračno se talasa, kao veče u noć gubi se i nemi. I trag joj ostaje, i slika se stvara: Nebo plavo, vedro, kao njeno oko, pogled koji priča, teši, razgovara, pojima i voli i gleda duboko. Ja osećam dušu i svoju i njenu: Obe, večne, stoje na jednom osmehu, na jednom prostoru, u dalekom vremenu, koje katkad stupa i šapće utehu. ","Ljubavna poezija"
"Jedne večeri, kao posle grada, Mirisala je koža telo moje: Miran, bez sreće i radosti koje, Bijah kao van tamnice jada. Video nisam sunce kako pada, Uzdah i cveće oko sna mog što je Očajem skrio njenih nada boje, Odveo dete u nesreću sada. Draga moja, ja ne umem više Nositi suze što ti radost krije, Al’ u noć mesec kad siđe ubavi, Tišinom sreće kad bol zamiriše, Odmori oko: nek se duša slije U pozni šapat velike ljubavi. ","Ljubavna poezija"
"Pijemo nas nekoliko propalih ljudi I polusvet: Bez svega, i bez radosti; mada nam grudi Čeznu za cvet. Zvuci violina, vino, jak dodir žena Daju nam pir, Al’ svuda se kreću senke mrtvih vremena, Umrli mir. Muzika s pesmom pruža nam stare jauke, Opela trag; Zgrljaj, za navek skrštene ruke I život nag. U samoći nam stanuje, k’o u ćutanje, Veliki strah; Bez leka smo. S nama tu je, noću i danju, Ledeni dah. U igri, u pupoljcima tražimo besno Izraza, sna; Plačemo mrtviam što je u paklu tesno, Kad nema dna. Jer svaki živi u grobu svom, samo što neće Da vidi grob, Ni svoje dane, što gore k’o mrtvom sveće, Ni svoju kob. Pijemo s usta i čaša. Maštom ludila Stvaramo zrak; Sve nas je dovela tajna što nas ubila, Otkala mrak. Pijemo nas nekoliko propalih ljudi I polusvest; I znamo, radost ne može da se probudi, Opao cvet. ","Misaono - refleksivna poezija"
"Odma’ni rukom i zagazi baru, Što mili, teče, kao život, meka, Sa’rani razum, i udiši paru S podneblja gliba što te svuda čeka. I pusti trulež neka slepo gazi Ljubav i dušu, i natapa strunu: Zadah nek na te svoju senku plazi Visoku, krupnu, kao zloba, punu. Odma’ni rukom i zatvori oko, Crvljivo doba neka naglo tiska Spomene, slavu, u blato duboko, Gde porok cveta i raznovrsnost niska. Za lice tvoje ogledalo nije. Živi medj ljudima u muzici bluda. Živi! i nek ti vlaga srce pije. Živi u zemlji sramote i luda. ","Misaono - refleksivna poezija"
"Oni spavaju svi do jednog, redom, U plitkom grobu, neskrštenih ruku, Bez svog pokrova i pod teškom bedom, I trunu mirno kao u sanduku. Oni spavaju, nesebični, blagi, S ranama živim i mrtvim očima, Velike duše kao kamen dragi, Večita pesma koju im otima. Oni spavaju, ti naši sinovi, U svojoj krvi, bezbrižni k’o tići, Zaboravljeni k’o mrtvi krinovi, I ponositi k’o stari plemići. Oni spavaju po Balkanu celom, Za dobro tudje, za spas svog plemena: Nikad ne behu sa zastavom belom, Ti mladi momci velikog vremena! Oni spavaju prosti, bez ukrasa, I njine grudi gusti crvi plave; I dok se gube iz svog lepog stasa, Humke im rastu u cvetove slave. ","Rodoljubiva poezija"
"Da l’ se ova bajka u istini zbila Tamo, gde već nema ni ruina stari’, Gde noć zaborava sve je dosad skrila Osim nje, što ide sa nestalih stvari Uz oblik vetrova i govor dubrava, Kao duh umrlih preko naših glava? Il’ je ova bajka ne iz ovog doba, Ne iz zemlje naše, već sa zvezde neke, Koja danas nema ni traga ni groba, Dok Danica čuva spomene daleke, Kao mašta ljudska, što jedina javlja Ono što je bilo, što se ne obnavlja? Ne znam o tom, ne znam. Al’ kad pada veče Na crveno sunce i dan k’o dim beo, Kad iz svakog kutka noć crna poteče I pritisne pogled, nebo, vidik ceo Znam, da čujem tada, da mi neka struja Nosi mrtve reči i pesme slavuja. Nosi mrtve reči. Ja osećam tada, Da mrak mene gleda ispunjen očima Onih koji neće zaspati nikada, A od kojih duša često se otima; Da mrak mene gleda sa izrazom sviju Umrlih oblaka i mrtvih očiju. Čini mi se da se otvaraju vrata Na grobnici sveta, zaspalih zemalja, Da ustaju dani iz pomrlih sata I da mrtvo vreme mirno se pomalja: Vidim jednu zvezdu u obmani više, Slušam kako prošlost tišinom miriše. Vidim jednu zvezdu i kraj njenog doba, Jednu moćnu senku što lagano kruži Nad minulom zvezdom kao uzdah groba: Možda na taj način za njom mrtvom tuži, Il’ tu za to stoji, da nejasno, tavno, Kaže što je bilo nekada i davno. Kaže što je bilo. I ja slušam tako, Smrt lagano ide, osvaja planetu, Gasi ceo život neumitno tako K’o pobeda večna, i u celom svetu Njen se korak čuje: sve ispuni sobom I zavlada zemnom i pokori grobom. ","Misaono - refleksivna poezija"
"Ne marim da pijem, al` sam pijan često. U graji, bez druga, sam, kraj pune čaše. Zaboravim zemlju, zaboravim mesto Na kome se jadi i poroci zbraše. Ne marim da pijem. Al` kad priđe tako Svet mojih radosti, umoren, i moli Za mir, za spasenje, za smrt ili pak`o, Ja se svemu smejem pa me sve i boli. I pritisne očaj, sam, bez moje volje, Ceo jedan život, i njime se kreće; Uzvik ga prolama: „Neće biti bolje, Nikad, nikad bolje, nikad biti neće.“ I ja žalim sebe. Meni nije dano, Da ja imam zemlju bez ubogih ljudi, Oči plave, tople kao leto rano, Život u svetlosti bez mraka i studi. I želeci da se zaklonim od srama, Pijem, i zaželim da sam pijan dovek; Tad ne vidim porok, društvo gde je čama, Tad ne vidim ni stid što sam i ja čovek. ","Misaono - refleksivna poezija"
"Razvilo se crno vreme opadanja, Nabujao šljam i razvrat i poroci, Podigao se truli zadah propadanja, Razvilo se crno vreme opadanja. Progledale sve jazbine i kanali, Na visoko podigli se sutereni, Svi podmukli, svi prokleti i svi mali Postali su danas nasi suvereni, Progledale sve jazbine i kanali. Od pandura stvorili smo velikaše, Dostojanstva podeliše idioti, Lopovi nam izrađuju bogataše, Mračne duše nazvaše se patrioti, Od pandura stvorili smo velikaše. Svoju mudrost rastočismo na izbore, Svoju hrabrost na podele i obede, Budućnosti zatvorismo sve izvore, A poraze proglasismo za pobede, Svoju mudrost rastočismo na izbore. Mesto svetle istorije i grobova, Vaskrsli smo sve pigmeje i repove, Od nesreće naše braće, od robova Zatvorismo svoje oči i džepove, Mesto svetle istorije i grobova. Pod sramotom živi naše pokolenje, Ne čuju se ni protesti ni jauci; Pod sramotom živi naše javno mnenje, Naraštaji koji sišu k’o pauci, Pod sramotom živi naše pokolenje. Pomračina pritisnula naše dane, Ne vidi se jadna naša zemlja huda; Pomračina pritisnula naše dane. ","Rodoljubiva poezija"
"To je onaj život gde sam pao i ja s nevinih daljina, sa očima zvezda I sa suzom mojom što nesvesno sija I žali, k’o tica oborena gnezda. To je onaj život, gde sam pao i ja Sa nimalo znanja i bez moje volje, Nepoznat govoru i nevolji ružnoj. I ja plakah tada. Ne beše mi bolje. I ostadoh tako u kolevci tužnoj Sa nimalo znanja i bez moje volje. I ne znadoh da mi krv struji i teče, I da nosim oblik što se mirno menja; I da nosim oblik, san lepote, veče I tišinu blagu k’o dah otkrovenja. I ne znadoh da mi krv struji i teče, I da beže zvezde iz mojih očiju, Da se stvara nebo i svod ovaj sada I prostor, trajanje za red stvari sviju, I da moja glava rađa sav svet jada, I da beže zvezde iz mojih očiju. Al’ begaju zvezde; ostavljaju boje Mesta i daljine i viziju jave; I sad tako žive kao biće moje, Nevino vezane za san moje glave. Al’ begaju zvezde, ostavljaju boje. Pri beganju zvezda zemlja je ostala Za hod mojih nogu i za život reči: I tako je snaga u meni postala, Snaga koja boli, snaga koja leči. Pri beganju zvezda zemlja je ostala. I tu zemlju danas poznao sam i ja Sa nevinim srcem, al’ bez mojih zvezda, I sa suzom mojom, što mi i sad sija I žali, k’o tica oborena gnezda. I tu zemlju danas poznao sam i ja. Kao stara tajna ja počeh ja živim, Zakovan za zemlju što životu služi, Da okrećem oči daljinama sivim. Dok mi venac snova moju glavu kruži. Kao stara tajna počeh ja da živim. Da osećam sebe u pogledu trava I noći, i voda; i da slušam biće I duh moj u svemu kako moćno spava K’o jedina pesma, jedino otkriće; Da osećam sebe u pogledu trava I očiju što ih vidi moja snaga, Očiju što zovu kao glas tišina, Kao govor šuma, kao divna draga Izgubljenih snova, zaspalih visina I očiju što ih vidi moja snaga. ","Misaono - refleksivna poezija"
"Zaboravio sam jutros pesmu jednu ja. Pesmu jednu u snu što sam svu noć slušao: Da je čujem uzalud sam danas kušao, Kao da je pesma bila sreća moja sva. Zaboravio sam jutros pesmu jednu ja. U snu svome nisam znao za buđenja moć, I da zemlji treba sunca, jutra i zore; Da u danu gube zvezde bele odore; Bledi mesec da se kreće u umrlu noć. U snu svome nisam znao za buđenja moć. Ja sad jedva mogu znati da imadoh san. I u njemu oči neke, nebo nečije, Neko lice ne znam kakvo,možda dečije, Staru pesmu,stare zvezde, neki stari dan, Ja sad jedva mogu znati da imadoh san. Ne sećam se ničeg više, ni očiju tih: Kao da je san mi ceo bio od pene, Il’ te oči da su moja duša van mene; Ni arije, ni sveg drugog, što ja noćas snih: Ne sećam se ničeg više, ni očiju tih. Ali slutim, a slutiti još jedino znam. Ja sad slutim za te oči da su baš one Što me čudno po životu vode i gone: U snu dođu da me vide šta li radim sam. Ali slutim, a slutiti još jedino znam. Da me vide, dođu oči, i ja vidim tad I te oči, i tu ljubav, i taj put sreće; Njene oči, njeno lice, njeno proleće U snu vidim, ali ne znam što ne vidim sad. Da me vide, dođu oči, i ja vidim tad; Njenu glavu s krunom kose i u kosi cvet, I njen pogled što me gleda kao iz cveća, Što me gleda, što mi kaže da me oseća, Što mi brižno pruža odmor i nežnosti svet, Njenu glavu s krunom kose i u kosi cvet. Ja sad nemam svoju dragu, i njen ne znam glas; Ne znam mesto na kom živi ili počiva; Ne znam zašto nju i san mi java pokriva; Možda spava, i grob tužno neguje joj stas, Ja sad nemam svoju dragu, i njen ne znam glas. Možda spava sa očima izvan svakog zla, Izvan stvari, iluzija, izvan života, I s njom spava, neviđena, njena lepota; Možda živi i doći će posle ovog sna. Možda spava sa očima izvan svakog zla. ","Ljubavna poezija"
"Noćas su me pohodili mrtvi. Nova groblja i vekovi stari; Prilazili k meni kao žrtvi, Kao boji prolaznosti stvari. Noćas su me pohodila mora, Sva usahla, bez vala i pene, Mrtav vetar duvao je s gora, Trudio se svemir da pokrene. Noćas me je pohodila sreća Mrtvih duša, i san mrtve ruže, Noćas bila sva mrtva proleća: I mirisi mrtvi svuda kruže. Noćas ljubav dolazila k meni, Mrtva ljubav iz sviju vremena, Zaljubljeni, smrću zagrljeni, Pod poljupcem mrtvih uspomena. I sve što je postojalo ikad, Svoju senku sve što imađaše, Sve što više javiti se nikad, Nikad neće – k meni dohođaše. Tu su bili umrli oblaci, Mrtvo vreme s istorijom dana, Tu su bili poginuli zraci: Svu selenu pritisnu nirvana. I nirvana imala je tada Pogled koji nema ljudsko oko: Bez oblika, bez sreće, bez jada, Pogled mrtav i prazan duboko. I taj pogled, k’o kam da je neki, Padao je na mene i snove, Na budućnost, na prostor daleki, Na ideje, i sve misli nove. Noćas su me pohodili mrtvi, Nova groblja i vekovi stari; Prilazili k meni kao žrtvi, Kao boji prolaznosti stvari. ","Misaono - refleksivna poezija"
"Voleo sam vas, moja ljubav stara Još uvek, možda, spi u srcu mome. Al´ zašto ona nemir da vam stvara? Ja nisam rad žalostiti vas njome. Voleo sam vas nemo, beznadežno, Pun strepnje i pun ljubomorne boli, Voleo sam vas iskreno i nežno; – Nek bog da tako drugi da vas voli. ","Ljubavna poezija"
"Veselje bujno razvejanih leta Sad ko pijanstva čemer duši smeta; A tuga prošlih dana, slično vinu, Sve jača je što dublje dani plinu. I nose puno umora i žali Budućnosti uznemireni vali. Al´ nije smrt to što mi srce moli, Već život, radi misli, radi boli. Ja znam da opet biće naslañenja Da harmonija moj će sadrug biti, Da ću nad bajkom snova suze liti, I možda će na smiraj dana tajni Da pošlje ljubav osmeh oproštajni ","Misaono - refleksivna poezija"
"Budim je zbog sunca koje objašnjava sebe biljkama zbog neba razapetog između prstiju budim je zbog reči koje peku grlo volim je ušima treba ići do kraja sveta i naći rosu na travi budim je zbog dalekih stvari koje liče na ove ovde zbog ljudi koji bez čela i imena prolaze ulicom zbog anonimnih reči trgova budim je zbog manufakturnih pejzaža javnih parkova budim je zbog ove naše planete koja će možda biti mina u raskrvavljenom nebu zbog osmeha u kamenu drugova zaspalih između dve bitke kada nebo nije bilo više veliki kavez za ptice nego aerodrom moja ljubav puna drugih je deo zore budim je zbog zore zbog ljubavi zbog sebe zbog drugih budim je mada je to uzaludnije negoli dozivati pticu zauvek sletelu sigurno je rekla: neka me traži i vidi da me nema ta žena sa rukama deteta koju volim to dete zaspalo ne obrisavši suze koje budim uzalud uzalud uzalud uzalud je budim jer će se probuditi drukčija i nova uzalud je budim jer njena usta neće moći da joj kažu uzalud je budim ti znaš da voda protiče ali ne kaže ništa uzalud je budim treba obećati izgubljenom imenu nečije lice u pesku ","Ljubavna poezija"
"san je davna i zaboravljena istina koju više niko ne ume da proveri sada tuđina peva ko more i zabrinutost istok je zapadno od zapada lažno kretanje je najbrže sada pevaju mudrost i ptice moje zapuštene bolesti cvet između pepela i mirisa oni koji odbijaju da prežive ljubav i ljubavnici koji vraćaju vreme unazad vrt čije mirise zemlja ne prepoznaje i zemlja koja ostaje verna smrti jer svet ovaj suncu nije jedina briga ali jednoga dana tamo gde je bilo srce stajaće sunce i neće biti u ljudskom govoru takvih reči kojih će se pesma odreći poeziju će svi pisati istina će prisustvovati u svim rečima na mestima gde je pesma najlepša onaj koji je prvi zapevao povući će se prepuštajući pesmu drugima ja prihvatam veliku misao budućih poetika: jedan nesrećan čovek ne može biti pesnik ja primam na sebe osudu propevale gomile: ko ne ume da sluša pesmu slušaće oluju ali: hoće li sloboda umeti da peva kao što su sužnji pevali o njoj ","Misaono - refleksivna poezija"
"O sve što prođe večnost jedna biva. Sen koja beše drvo, traje. Budi Ispod svoga imena koje budi Ruka sa cvetovima krv što sebe okova. Završiće se putovanje ostaće tiha brda, Siva praznina vetar koji bludi, Mesto koje nema mesta u želji al nudi Zlo da nas spase i istinu otkriva. To ćemu se molite je Žalosni Slavuj. Ljubav nikad nije završena. Čega ima ljudskog u patnji? O čuj Dan odjekuje. Nepokretne zvezde stoje. Prazne ruke prazno srce pusta sena I nema mene al ima ljubavi moje. ","Misaono - refleksivna poezija"
"Jedan maleni cvet jos ni progovorio nije a već je znao sve tajne Sunca i sve što zemlja krije. Jedan maleni cvet još nije ni prohodo a već je umeo sam da se hrani svetlošću, vazduhom i vodom. Jedan maleni cvet ne zna da čita i piše, al’ zna šta je život, šta je svet, i miriše, miriše. ","Misaono - refleksivna poezija"
"Pjevaj, pjevaj! Na kletoj gitari Prsti tvoji igraju i kruže. Zagrcnuh se u dimu i jari, Moj posljednji i jedini druže. Nek ti oči na grivnu ne slijeću, Nit na svilu što blista beskrajno. Tražio sam u toj ženi sreću, A propast sam našao slučajno. Nisam znao da ljubav duboka – Zaraza je, da je kuga… strijela. Prišla je i zaklopljena oka Banditu je pamet oduzela. Pjevaj, druže, nek se vrate dani I negdašnje naše zore plam. Nek poljupcem ona druge hrani, Preživjelo đubre, divni šljam. Ah, zastani! Neću da je diram. Ah, zastani! Ne kunem je ja. Daj mi da ti o sebi zasviram Na debeloj žici koja sja… Blista mojih dana kube jasno, U duši je još zlato starinsko. Mnoge cure štipao sam strasno, Mnoge žene u uglu sam stisk’o. Na zemlji je još istina živa, Opazih je i ja dječ’jim okom: Ližu kučku dok joj se sok sliva Svi psi redom, na juriš i skokom. Ljubomoran – zar da sam na tebe? Zar ovakvog da me snađe jad? Naš život je – postelja i ćebe Naš je život – poljubac i pad. Pjevaj, pjevaj! Ruke neka mašu: Kobni zamah – kobi će donijeti … Čuj … nek idu svi u … pivsku flašu … Nikad, druže, ja neću umrijeti. ","Misaono - refleksivna poezija"
"Prijatelju moj, prijatelju moj, Bolestan sam mnogo, mnogo! Sam ne znam otkuda dođe ovaj bol. Valljda što vetar pišti nad pustim poljima, Vetar iznemogo, Il što ko on šumu u septembru, Pustoši i mozak – alkohol. Glava moja maše ušima, ko krilima ptica bleda. Na vratu su joj noge Što gube sve više moć. Crni čovek Crni, crni, Crni čovek Na krevet mi seda, Crni čovek mi ne da – Da zaspim svu noć. Crni čovek vuče prstom po odvratnoj knjizi I, mrmljajuć nadamnom Ko nad umrlim monah, Čita mi život O probisvetu i nekoj kulizi, Zadajuć duši tugu i strah. Crni čovek, Crni, crni! „Počuj, počuj – Mrmlja mi i veli – Mnogo je u knjizi misli bez mana. Taj čovek je Živeo u zemlji Najodvratnijih Hulja i šarlatana. U decembru, u zemlji toj sneg je djavolski čist, I mećave počinju, Prela, bez jeda. Bio je taj čovek avanturist Veliki I prvog reda. Bio je divan, uz to poeta, Mada s nevelikom Al ozbiljnom snagom, I neku ženu Od preko četrest leta Zvao je laficom I svojom dragom. Sreća je – zboraše on – Veština uma i ruku. Sve nevešte duše Nesrećne su, ko cvetovi, ne mari ništa što veliku muku zadaju skrhani i lažni gestovi. U oluji, u buri, Kraj nedaća svih, Uz teške gubitke I uz tugu kletu Biti nasmejan, prirodan, tih, Najveća je umetnost na svetu.“ „Crni čoveče! Dosta. Kakva šala! Ne zabadaj svud nos, I zato ne presedaj! Našto mi život Pesnika od skandala! Drugom ti to brajko, čitaj i pripovedaj.“ Crni čovek me gleda, Uporno pogled mu kulja. Već je i skrama plava tiho na oči pala – Ko da mi reći želi Da sam lopuža, Hulja, Koja je nemilosrdno Nekoga opljačkala. *********************** Prijatelju moj, prijatelju moj, Bolestan sam mnogo, mnogo! Sam ne znam otkuda dodje ovaj bol. Valjda što vetar pišti nad pustim poljima, Vetar iznemogo, Il što ko on šumu u septembru Pustoši i glavu – alkohol. Noć, puna mraza. Raskršća pokoj gluv. Sam sam kraj okna, Ne čekam ni gosta, ni druga. Svu ravan pokrio Krečnjak prtinast, suv, I drveta, ko konjanici, U vrtu stoje sred kruga. A negde ptica plače, Noćna, zloslutna, bleda. Drveni vitezi seju Kopitom topot lak. I opet onaj crni U naslonjaču mi seda, Podignuv svoj cilindar I zabaciv nemarno frak. „Počuj, počuj! – Krklja mi u lice i klima, I naginje se Sve više, pogledom prati – Ne videh nikoga dosat Međ podlacima Da tako nepotrebno Od nesanice pati. Ah, recimo, grešim! Jer mesečina je „bona“. Zar još dodati nešto Svetu sna, uz mimiku? Možda će, okruglih bedara, Tajno doći „ona“, Da joj čitaš svoju Trulu i tešku liriku? Ah volim pesnike! Divan svet i svita. U njima uvek nalazim Romane znane i bolne – Kako čupavoj studentkinji Dugokosa rita Priča o svetovima, Dršćuć od strasti polne. Ne znam, ne pamtim U jednome selu, Možda u Kalugi, Rjazanu, snu, javi Življaše mališan U kući seljačkoj Žutih vlasi I očiju plavi… I porastao je, Uz to poeta, Mada s nevelikom, Al ozbiljnom snagom, I neku ženu Od preko četrest leta Zvao je laficom I svojom dragom.“ „Crni čoveče! Ti si gost strašna soja. O tebi kruži davno Ta slava mrska.“ Besan sam, razjaren, I leti palica moja Pravo u njušku Da mu nos razmrska. ****************** Umro je mesec, Svitanje u oknu drema. Ah, ti, noći! Šta isprede, kao ala? Pod cilindrom sam. Nikoga sa mnom nema. Sam sam… I parčad ogledala… ","Misaono - refleksivna poezija"
"Život vam je – varka s toplom čamom. Zato će nas uvek opčiniti s nova. Jer nam svojom grubom rukom samo Piše kobno sudbonosna slova. I ja uvek kad zažmurim sada Kažem: „Samo srce da oseti draž, Život vara no i on nekada Radostima ukrašava laž. Lice svoje pred nebom obnaži Pa, dok čitaš sudbu s noćnog neba, Ti se smiri, smrti, i ne traži Tu istinu koja ti ne treba“. Dobro je u snegu tih cremuša Da se misli da je život lug. Nek’ obmane koja laka duša, Neka izda i neverni drug. Nek’ me maze nežnom rečju milom, Nek’ je ko nož oštar jezik zao – Ja sam davno spreman na sve živo, Ja sam na sve, već grub, navikao. Hladi dušu nebo polutavno, Bez topline oganj zvezda plamti. Voljeni mi ostaviše davno, I najbliži više me ne pamti. Ali ipak, progonjen i gažen, Sa osmehom što ga zora dala, Ja ne zemlji voljenoj, sav blažen, Tom životu za sve kažem hvala. ","Misaono - refleksivna poezija"
"Šagane moja, ti Šagane draga, Valjda zato što severnjak ja sam, Pričaću ti polja puna klasja, Raznih polja talasanja blaga, Šagane moja, ti Šagane draga! Valjda zato sto severnjak ja sam, U nas luna lepša je i šira, I ma kako divan bio Siras, Za rjzanske ja širine glasam, Valjda zato sto severnjak ja sam. Pričaću ti polja puna klasja. Od raži su uvojci mi plavi, Ti ih samo oko prsta savij – Ne boli me, nit ću pustit glasa. Pričaću ti polja puna klasja. Raznih polja talasanja blaga Ti po mojim vlasima nasluti. Smej se, draga, al’ prećuti Sve gde vidim kako mesec draga Raznih polja talasanja blaga. Šagane moja, ti Šagane draga! Znam devojku u kraju mojemu, Na te strasno nalik je u svemu, Mozda mišlju sada za mnom traga… Šagane moja, ti Šagane draga! ","Ljubavna poezija"
"Ruke drage-labudova par- U sred zlata moje kose rone. Ne, ljubavni nikad neće žar, U pjesmama čovjeku da klone. Nekad davno ja to pjevah već , I ponovo sad pjevam o tome, Jer nježnošću zadojena riječ U najdubljem diše biću mome. Ako dušu sprži strast do dna, Srce će ti zlatni biti kamen. Teheranska neće luna ta, Pjesmi mojoj da udahne plamen. Ne znam kako da kroz život prođem, Da me skrha nježnost mile Šage. Ili star da svoju dušu glođem, Jer mi pjesma više nema snage. Sve na svjetu svog se drži pravca. Nečem sluh je, nečem pogled sklon. Kad je loša pjesma Persijanca, Znači nije iz Sirasa on. A za moje pjesme, neprestano, Govorite svjetu čudnu stvar: Čudesne bi bile, al me rano Upropasti labudova par. ","Ljubavna poezija"
"Kažeš, znao je Saadi kako treba celivati. Pritrpi se, Boga radi, to ću jednom i ja znati. Veliš, zapoved Korana za dušmana mržnju traži. Ali kad sam iz Rjazana kako to da znadem, kaži! Pevala si: „Lepše ruže no devojke u Bagdadu.“ Da bogatvstvo meni pruže, lek bih našo tome jadu. Ja bih ruže te poseko, jer bi bolno bilo meni lik mile Sagane neko u lepoti da zaseni. Zaveta me oslobodi, dalek ja sam od zaveta. Kad se ko poeta rodih, voleću te ko poeta. ","Ljubavna poezija"
"Starice mila, živi ko i prije. Nježno me dira tvoja ljubav živa. No ne znaš ti i tebi jasno nije zbog čega živim i o čemu to snivam! U vas je zima, i kad mjesec sija ja znam da misliš često ko i prije da netko neznan višnju našu svija i bijelim snijegom o prozore bije. O majko! Po toj buri kom se drijema? Iz dimnjaka se čuju čudni glasi. Ti želiš leći, no postelje nema i vidiš grob u kome umrla si. Pa sablasno cvili, ko hor crkvenjaka nariče i pjeva — ta mećava-tuga! I snijeg se taloži u vidu petaka, a za lijesom nema ni žene, ni druga. Najdraže od svega proljeće je meni i poplavu volim u naglome toku, kad je svaki iver kao brod u pjeni, a beskrajni prostor otimlje se oku. No proljeće ovo — moju ljubav sada — ja slavnom revolucijom nazivam, i samo zbog nje tugujem i stradam. I samo nju ja čekam i dozivam. No, ova rugoba — ledena planeta! Nju ni sunce – Lenjin rastopiti neće! Zato bolne duše nemoćna poeta tražio sam kavge i pio svako veče. No doći će vrijeme, mati najslađa! i eto nama časa željenoga! Nismo se zalud latili oružja: jedan topa, drugi – pera svoga. Ne misli na sve to, i na pare. Kakva sramota? zar si ti to, je li? Ja nisam krava, ni konj, ni magare, da bi me lako iz štale izveli. Doći ću sam kad pravo vrijeme svane, kad bude trebalo tući po planeti. Ocu ću dati Stvari obećane, a tebi šal, pa da te na me sjeti. Sad – mećava vije, ko hor crkvenjaka naričući pjeva — vijavica tuga! I snijeg se taloži u vidu petaka, a za lijesom nema ni žene, ni druga. ","Misaono - refleksivna poezija"
"Što mogu reći još u času tome, i na što treba odgovora dati? preda mnom tu, na stolu sumornome, još leži pismo što ga posla mati. Ona mi piše: „Ako imaš volje, doputuj golube na praznike k nama. Kupi mi šal, a ocu gaće bolje- u kući vlada oskudica sama. Nikako ne volim što si poeta što si dočekao ove slavne dane. Draže bi mi bilo da od ranih ljeta išao si za ralom u poljane. Ostarjela sam već i nemam daha. Da nisi otišo iz doma svoga uz mene bi sada bila snaha i zibala bih unučića koga No ti si djecu sijo na sve strane i ženu svoju drugome si dao. Bez drugova i doma, svoje dane u krčmama si ludo prokockao. Što je to s tobom, moj ljubljeni sine, bio si tih i blag i svi su meni isticali te tvoje vrline, govoreći: koliko je sretan otac tvoj Aleksandr Jesenjin! No ispunio nisi naše nade. i zbog toga je bol u duši veći, jer ocu tvome zalud na um pade da pjesmama ćeš mnogo novca steći. No ako stečeš– stran je tebi dom. gorčine zato u mom pismu ima, jer dobro znadem po slučaju tvom: da novaca ne daju pjesnicima. Nikako ne volim što si poeta, što si dočekao ove slavne dane. Draže bi mi bilo da od ranih ljeta išao si za ralom u poljane. Mori me briga i bijede se bojim. Ni konja više nema. No da si ti u domu imali bismo svega, a ti sa umom tvojim– i mjesto predsjednika u volispolkomu Tad bi se živjelo mirno, nitko nas dirao ne bi, i ti ne bi znao za taj umor cio. Učila bih ti ženu da prede samoj sebi, a ti bi kao sin utjeha naša bio.“ Ja gužvam pismo, samoća me peče. Zar izlaza nema na putu zavjetnom? No što mi dušu mori ja ću da izrečem– ja ću da izrečem u odgovoru svom. ","Misaono - refleksivna poezija"
"Smirila se moja davna rana, Neće srce bunilo da hrani. Bojama ih plavog Teherana Lečim sada u ovoj čajhani. Čajhandžija, okruglih ramena, Da čajhana dopadne se Rusu, Mesto votke i vina rumena U čašu mi čaj crveni usu. Gosti, gazdo, al’ mnogo ne toči. Bašta ti je prepuna behara. Znam zašto mi namignuše oči Iza crnog pridignutog zara. U Rusiji lance ne stavljamo Devojkama našim, kao psima. Bez tuča se i kindžala tamo I bez novca uči poljupcima. A toj koja na svitanje dana Liči licem, za taj pokret stasa Poklonići šal iz Horosana I daću joj ćilim iz Širasa. Sipaj, gazdo, i gosti me čajem. Nikad tebe neću ja da slažem. Ja za sebe sada jemstvo dajem, Al’ to za te ne mogu da kažem Zalud gledaš da li ću da kročim Kroz kapidžik do tvoga behara… Znam zašto mi nemignuše oči Iza crnog pridignutog zara. ","Misaono - refleksivna poezija"
"Menjajući rublju za tumane, Svog menjača danas ja zamolih Da mi kaže kako ću da šanem Lepoj Lali na persijskom volim. Rekoh tiše nego vanski vali, Upitah ga od lahora blaže Da mi šapne kako lepoj Lali Reč „poljubac“ nežno ja da kažem. I upitah još, a prepun srama, Duše pune neodlučnog boja, Kada sa mnom Lala bude sama Kako da joj kažem da je „moja“. Odgovori kratko menjač meni. O ljubavi reči tu ne zbore, O njoj tek su uzdasi skriveni, O njoj oči ko dragulji gore. Poljupci su strasti bezimene A ne reči u grob urezane, Poljupci su ruže raspršene, Latice na usni rastapane. Suvišne su za ljubav poruke, Od nje same gori se i zebe. „Ti si moja“ – neka kažu ruke Što skidahu crni zar sa tebe. ","Ljubavna poezija"
"Ne pitaj me o Bosforu više, Ja ti ne znam odgovor da dam. Tvoje oči more mi otkriše Kao plavi razbuktali plam. Nikad nisam s karavanom svile Putovao u bagdadski kraj. Prigni k meni svoje grudi mile, Daj da kleknem, odmora mi daj. Zalud molbe i žar moj – pred njime Tebi uvek svejedno će biti Što Rusija – to daleko ime – Kaže da sam pesnik znameniti. Mojom dušom harmonika guče, Mesečina sija i psi laju. Persijanko, zar ništa ne vuče Tebe plavom dalekome kraju? Ne dođoh ti zbog čame i muke, Kroz maglu sam zov tvoj čuo ja, I labuđe ti si svila ruke Oko mene, kao krila dva. Mir odavno od sudbine tražim, Ali prošlost prokleti ne želim. O svojoj mi domovini kaži Nešto lepo, da se razveselim. Nadjačaj mi harmonike jeku, Nek’ čarima novim se omamim, Da, žaleći devojku – severku, Ne uzdišem, ne snatrim, ne čamim. Pa nek nisam bio na Bosforu, Opis njegov mogu da ti dam, Jer se oči tvoje, slične moru, Talasaju kao plavi plam. ","Ljubavna poezija"
"Ne dozivam, ne žalim, ne plačem, Sve će proći ko behara kad. Suvim zlatom venjenja označen, Nikad više neću biti mlad. Nećeš više treptati ko ptica, Srce ludo, oprljeno mrazom. Ni zemlja me brezinoga cica Bosog neće namamiti stazom. Duše skitnje! Sve je manje mena, Sve mi ređe plamen usta rudi. O, svežino moja izgubljena, Oči bujne, preplavljene grudi. Želje štedim ko tvrdica zlato. Moj živote, beše li tek san? Ko na rujnom da projurih atu U proleće, kada sviće dan. Lišća bakar tiho kaplje s klena. Sve je trošno, plot u prah nam gre… Navek nek’ je tvar blagoslovena Koja dođe da cvate i mre. ","Misaono - refleksivna poezija"
"Opet prošlost iz mraka mi leti, Šušti kao bele rade lug. Ja se danas svog starog psa setih Što mi beše u mladosti drug. Danas mladost šumela mi telom Ko natruli pod prozorom klen Pa se setih devojke u belom – Taj pas beše nekad poštar njen. Nema uvek svoga bliskog svako, Al’ je ona ko pesma mi bila, Jer ta pisma i nije nikako Kod psa vernog pod vratom otkrila. Nikada ih nije ni čitala, Iz daleka ja je gledah s tugom… Al’ bi uvek kraj maline stala I sanjala o nečemu dugo. Ja tugovah… I ne mogah tada Od nje pismo da dočekam svoje… Otputovah… No, opet sam sada Pred kapijom plavičaste boje. Odavno je moj pas, znam to, crko, Ali iste dlake, isto siv, Lajanjem me ludim, besnim trkom, Presreo sad njegov mladi sin. Mila majko! Ah, a kako liče! Opet jedva od bola da dišem, S njim sam mlađi i gotov da kličem, Čak bih mogo i pisma da pišem. Staru pesmu da čujem, znaj, želim, Ali ne laj! Ne laj, već mi daj, Da te cmoknem sad usnama vrelim Što u srcu mom probudi maj. Pripiću se uz tebe svim telom, Ko dva brata u dom ćemo pravo… Da, ja gledah devojku u belom, No sad volim, znaš, jednu u plavom. ","Ljubavna poezija"
"Plače cura pored dveri što u sjajne vode dvore, A u dvorima ko srebro smijeh se čuje, pjesme ore, Plače cura i mrzne se od jesenje hladne bure, I ozeblom rukom briše suze što joj licem cure. Sa suzama ona samo tvrdu koru kruha prosi, Od stida i uzbuđenja glas joj molbu jedva nosi. Al od buke pirovanja ne čuje se njena želja, I curica stoji, plače pored smijeha i veselja. ","Misaono - refleksivna poezija"
"Bled je. Smišlja svoj strašni put. U duši lebde priviđenja. Zamahom kobi smrskana grud, Obrazi usahli od bdenja. Na čelu bore ispaštanja, Kosa mu se pramenjem linja. No čar njegovih maštanja U jasnim slikama tinja. Sedi u tamnom potkrovlju, Plamičci sveće tamu more. Pero veze sebi na volju, Vodi s njim tajne razgovore. On piše pesmu, svoju muku, Dira srcem prošlosti zublju… A tu buku, svog srca buku, Odneće već sutra za rublju. ","Misaono - refleksivna poezija"
"Ja sam rođen u cveću livada; čuvah stada pokraj reke Gruže al’ zavoleh devojku iz grada sa usnama ko pupoljak ruže. Bele ruke a prsti ko dirke pričahu mi najnežnije bajke. Zalud uzdah iz grudi pastirke, zalud suze moje stare majke. Sin sam plavih šuma i livada; gajih dobre konje i volove. Zbog lepote devojke iz grada zaboravih brda i dolove. Zvao sam je ulicama dugim i venuo ko trava jesenja. Jednog dana spazih je sa drugim zagrljenu u senci kestenja. Šta sad mogu već bol svoj da patim; mladost moju da tužim za celo. Morao sam kući da se vratim svome domu u rođeno selo. I sad opet svoga vranca jašem i u krčmi krčmim svoja stada. Kitim svirce i razbijam čaše i proklinjem devojku iz grada. ","Ljubavna poezija"
"Teče reka kriva Drina, teče nešto neobično: Imam Oca, imam Sina, samo nemam sebe lično. Moj otac još kuću nosi na plećima, snažan, čio, a moj Sin, princ zlatokosi sutra bi se oženio. Mada mi se oni čude ja sad prosto ne znam šta sam: Sin mi ne da sin da budem, Otac ne da otac da sam. Sam između njih dvojice ukipim se kao proštac: Znam da sam od nas trojice samo ja i sin i otac. Pa ko ne bi bio strina kad ti neko stalno kvoca: Te ti se već plašiš Sina, te ti se još plašiš Oca! Nije Otac grudva snega pa da gađneš sa njim svraku. Ja se i sad plašim njega, moj Sin mene ni za dlaku. Otac je zaboravio da sin biti nije lako. Sin još nije otac bio pa misli: to može svako! Nije ni Sin grudva snega ni lutka iz zabavišta. Drhturim ja i od njega, moj Otac od mene – ništa. Moj Sin tobož zna karate a Otac je stari živac, pa kad god njih dva zarate ja ispadnem glavni krivac. Po ceo dan krivu Drinu ispravljamo sve po koncu: do podne sam kriv svom Sinu, od podne do mraka Ocu. Ako nešto skrešem Sinu moj Otac po kuće sruši. Ako nešto skrešem Ocu, moj Sin se sav naroguši. Pomazim li svoga Sina Otac tužno skupi bore. Potapšem li svoga Oca, Sin puca od ljubomore. Tako kidam svoje živce čas zbog Oca, čas zbog Sina, a između nas trojice teče reka kriva Drina. ","Misaono - refleksivna poezija"
"Belo brdo meseca ozari zemlju. Da se med prospe iz svih košnica u selu, ne bi noć bila sladja. Noć ili dan, ili oboje: noć kao dan, samo lepša. Sad i vrbe u dolji liče na breze! To nije mesečina, već mleko. To nije ptičije mleko, već mleko mesečine, lekovito mleko od mesečevih koza. Oni koji spavaju, propustiće najlepši san, oni koji su budni, veoma su mi bliski, iako ne znam ni ko su, ni gde su, ni zašto bdiju. Sve moje brige, zveri što su me vazdana vijale po vrletima, miruju sad u dolji kao stado ovaca. Strepim samo da moje disanje ne poremeti savršeni mir drveća. Bože, kako je lepa zemlja, kako je lepo što sam živ i što je vidim! U ovom trenutku praiskonske lepote ja nemam bliže rodbine od drveća i meseca. Slutim da me neko čeka na jednom od onih srebrnih brežuljaka, pod jednim od ovog mnogobrojnog drveća. Pa ako treba ( a treba ) noćas nešto da mi se desi, neka to bude Žena. Dan ove noći da pamtim do sudnjeg dana! ","Misaono - refleksivna poezija"
"Dao bih noćas punu vreću pšenice za jedno zrnce sna. Ponoć je bezazlena kao detinja duša, a mene prožima strah. Ko zna šta neko sanja dok sam ja budan? Moje smrznute jabuke stoje nepomično na mesečini i pridržavaju nebeski svod. Kad bi sad vetar pomerio samo jednu grančicu, čini mi se da bi se celo zvezdano kube sručilo na moj Čardak. Dao bih noćas punu vreću pšenice za jedno zrnce sna. ","Misaono - refleksivna poezija"
"Nanizane duž reke i potoka ko prazna puževe školjke, ćute zaboravljene vodenice po urvinama mog zavičaja. Žalosne vrbe nad njima raspliću dugu kosu. Korov spolja, paučina iznutra. Puteljci i potoci davno izjednačeni: ne zna se više kuda je pevala voda, a kuda dvokolice. Na topolama unaokolo, gde nekad nisu smele ni da slete, vrane sad mirno grade gnezda. ","Misaono - refleksivna poezija"
"Duž međe kipe lipe.Sve ređe prisnivam miris davnih kajsija I što je moje pamćenje bleđe ta slika biva sve jasnija. Kućica tesna,kandilo nesna i oči pune tihog blistanja Dva bleda lica i ljubičica u pozlaćenom ramu svitanja. Tu klekoh ,oče,i rekoh: poče I snih plod kakav još ruka ne bra I tada pustih boso siroče srca na most najtanjeg rebra. I sad na licu nosim znamenje tajne što mi pod kožom bljeska Kotrljam uz breg krupno kamenje a niz breg sitne đinđuve peska. ","Misaono - refleksivna poezija"
"Da l’ još nekom noćas ovo zlato smeta? Ova susnežica nebeskih trešanja? Noć je otvorena na sve strane sveta. Za snove; a mene, znam niko ne sanja. San je bio moj hod, moj korak i senka mnogo sam se nevičan u svoj san uzdao, prokock’o sam pesmu k’o konja Zelenka koga nikad niko nije zauzdao. Pa neka mi ruku lizne bar taj verni pas meseca što je sa mnom izranjao iz oblaka berićetnih snohvatica, jer ni ove noći niko nije me sanjao. San je bio moj hod, moj korak i senka mnogo sam se nevičan u svoj san uzdao, prokock’o sam srce k’o konja Zelenka koga nikad niko nije zauzdao… Brojim blede plamičke ponoćnih petlova i isprane kamičke po nebeskom dnu, Ja, što svima otvarah vrata svojih snova ne nađoh svoj kutak ni u čijem snu… ","Misaono - refleksivna poezija"
"U Srbiji pada kiša, danonoćno, neprestano u Srbiji trune žito, povrće i voće rano. Na grudima majke Zemlje Srbija je živa rana po njoj pada slana kiša, po njoj pada rosa slana Što nam spira sjaj iz oka, srmu reči, boju lica, rumen ruža, zlato klasja, plavi miris ljubičica. U Srbiji pada kiša, nabujale sve rečice – to su suze rušnih majki, i očeva, i dečice. Mnoge su se ptičurine na Srbiju obrušile, belosvetski gavranovi, lešinari, orlušine Priželjkuju da Srbija sustane i oči sklopi da raznesu njene kosti po Aziji i Evropi I da bace na trpezu pred svog slepog crnog kralja Srce zemlje Srbijice, Srce celog Pravoslavlja Srce Boga i čoveka, arhangela i deteta što svetluca ko kandilo u bezdanoj tami sveta. U Srbiji pada kiša, pocrnela bela rada U Srbiji trune radost, trune ponos, trune nada. Al to nije ona kiša što kaplje s nebeskog svoda to je kiša iz očiju, to su suze srpskog roda Što tone u živo blato nesloge i nemaštine jer ga hoće da rasrbe, raskuće i razbaštine. Kad se jednom razoblači i kad opet sunce grane najplodnija srpska polja biće bare i solane. Mesto raži i pšenice, mesto šljiva i jabuka, mesto grožđa i krompira i crnog i belog luka Mesto meda od bagrema, od lipe i poljskog cveta biće soli od naših suza za dušmane širom sveta: Da posole i presole svoj hleb, vodu, vino, hranu da sanjaju slana brda i doline gde izgreva Slano sunce što sad greje srpski narod na Balkanu koji plače samo zato što mnogo voli da peva! ","Rodoljubiva poezija"
"Dozvolite mi da vam predstavim sanjara sa snovima plavim. Pesnik se nikad sasvim ne budi. On uvek nešto prede i plete. Pesnik je spolja ko i svi ljudi a iznutra — pravo pravcato dete. I to — dete koje se čudi ponečemu što rade ljudi. Pesnik gleda u svet kroz perce pauna i kroz frulu od zove. Njemu je kap rose — jezerce po kome najlepše lađice plove. Roj svitaca i buket cveća — to je za njega najveća sreća! Pesnik je srećan i kada pati i opet — tužan u bašti sreće. Pesniku svaka pesma uzvrati po kap detinjstva, kao proleće. Kad jutru sine slavuj u glavi prvo se bratu pesniku javi. Tada on luta kroz polja raži ko da se u bulke zaljubio I SVE TAKO, KAO DA TRAŽI NEŠTO ŠTO NIJE IZGUBIO … Svake večeri i svake zore on traži rime i metafore. Kad ih nađe, pesnik je tužan i ceo svet mu postane ružan. A kada nađe — sunce obasja brežuljke s krunama cveća i klasja. Pesnik se smeši i trepti, trepti u duši sveta ko zlatni leptir. Malo čupka travke za kose, malo mazi ive na međi, malo niže jagode rose na pozlaćene končiće žeđi … Pa siđe u neku zavičajnu dolju da pesmi otkrije tajnu. Jer, pesnik voli, to nisam reko, kćer jedne tihe sunčeve bašte, koja boravi negde daleko u predelima njegove mašte. ZBOG NjE ON, DECO, SVAKOG DANA OSEDLA BELOG KRILATOG ATA, I ZBOG NJE JE TAJ SIN ROSNIH POLJANA IZUČIO BEZBROJ ZANATA! ","Misaono - refleksivna poezija"
"Od svega što se u glavi krije, od svih čuda što se tu množe, poljubac je najdivnije čudo što ti se desiti može. Kad se, kružeći ovim svemirom bezbrojnih srca, putanjom dugom dva srca ozare istim nemirom i oglednu se jedno u drugom, tada i glave malo zastanu s krunicama od rosnog klasja, a usnice se sretnu i planu plamičkom poljpca što svet obasja. I tako kroz dva tela poteče svetlost što stvara novu planetu, jer, poljubac je, kao što reče pesnik, najlepši susret na svetu! ","Ljubavna poezija"
"Plači, Voljena Zemljo i Suzama osvetli Misao koja tinja u svakoj našoj želji Od svih Suza koje sad kaplju po Planeti najtužnije su Dečje Suze u Mojoj Zemlji. Ko će, i čime, da plati tolike Dečje Suze Strah, Nesanicu i Radost odletelu u nepovrat Ko će Deci da vrati sve ono što im uze ovo zlo, stalo svo u kratku reč – rat? Plači, Voljena Zemljo, oljagana i sama Suze su Tvoje davno ušle u Pesmarice Još nisi sve Dečje Kosti ni povadila iz jama a već ti opet bacaju Decu u jame bezdanice. Vi što nam rušite Crkve, kućerke i palate ratnici fanatici, ljudomrsci i suncožderi, za koga Novi život i Novi Svet stvarate kad Deca beže od vas u šume, među zveri? Plači, Voljena Zemljo, Suzama Mališana što uče školu u vučjim i lisičijim jamama Očevi i Majke im se gledaju preko nišana, a Stričevi i Ujaci na njih palacaju kamama. Neka se skamene pogledi i nišani uprti u Dečja Srca, u Bele Ptice nad rovovima Kakav to Život može da nikne iz Dečje Smrti Kome će svanuti dan na Dečjim Grobovima? Nijedna Zastava na ovom trulom svetu makar od same svile i kadive satkana ne zaslužuje da se zavijori na vetru ako je i Dečjom Krvlju pokapana. Plači, Voljena Zemljo, u čeljustima ale (neka Te bar u Suzama što više bude) sve dok se sva tri Boga na Tebe ne sažale i ne preseku pomor bačen međ pse i ljude. Pogledaj svoju Decu sa staračkim licima Mladiće na štakama što uče prve korake Uvelu Novorođenčad u invalidskim kolicima Bezimene Grobove, Raspamećene Majke i Starce beskućnike u tuđim šljivicima što zure u Nebo, nalik na ugašene ugarke. Plači, Voljena Zemljo, i Suzama osvetli Svoje Srce što kuca u svakoj našoj želji Od svih Suza koje sad kaplju po Planeti najslanije su Dečje Suze u Mojoj Zemlji! ","Rodoljubiva poezija"
"Uzalud će mi trave bajati I suncokreti na koje ličim. Svi kada zađu, ti ćeš stajati U krugu što se ne briše ničim. Ko god mi svrati na konak sniće Sunce u ptičje perje skriveno. I tvoje venčano ruho biće Mojim mislima prošiveno. Kad stresem se sa blistave kapi Uskršnjeg vina tvojih godina Zemlja će preda mnom da razjapi Bezube čeljusti pukotina. I zalud će mi trave bajati I suncokreti na koje ličim. Svi kada zađu, ti ćeš stajati U krugu što se ne briše ničim. ","Ljubavna poezija"
"Tek kad san sklopi decje glave ruse i kad goluždravi Vlašici ozebu Ratar i njegova žena sastanu se u cardaku i na zemlji i na nebu. Ruke što su vazdan milovale gvožde sad na njenim vrelim bedrima vijore Ratar ljubi tako ko da mulja grožde Ratar grli ženu ko da njivu ore. Mlada noc pocepa svoje ruho carsko i stari Bog na nebu sve zvezde izbeci kad Ratar posle oranja na štalskom tavanu svoju ženu rašcereci. Levi mu dlan brsti na Beloj glavici oštri zubi oru na brdu Orlovcu desna ruka vicna bicu i zdravici striže crnu ovcu u dolu Vranovcu. Kad se oran orac potrbuške pruži povilenile bi i sede starice Kad bi znale kako Ratar nocu pluži mnoge bi carice bile ratarice. Ratar voli tako kao da ratuje ko da ruši zidove na tesnoj celiji Ratar vodi ljubav ko da argatuje u nekoj dalekoj zemlji Dembeliji. A Ratarica, mlecna mlekarica slatkomucenica s andeoskim likom skida zlatnim prstima skorup sa karlica razorana do pupka tupim raonikom. Pucketaju kosti, pucketaju grede i srucuje se ceramida s krova Ratar drma stablo ko da trese zvezde puca ko da motre ga svi preci iz rova. Cvili pod njim ženica kao violina podmazana belim lukom i sircetom A slušaju je i Breg i Dolina i prete joj nekim teškim bericetom. Posle ljubavi ko i posle bitke ratar hrce s buklijom dojke na svom dlanu i sanja kako mu njene ruke vitke sipaju melem na krvavu ranu. Dva tela van voda i zemljine teže što se sudariše u vecernjoj tami smirena i topla sad spokojno leže u senu kao u Kumovoj Slami. ","Ljubavna poezija"
"Žeđ me u podne vodi u mali gaj u biljnu trlu Duša tišine sluša To biser ladne vode peva u mom grlu! Koliki li je prešao put taj gutljaj meda ta čista krvca od srca zemlje do mog srca? Koliko li je puta bio u stanju vodene pare magle i snežnog praha Koliko li je puta žuborio u grlu bogataša u grlu siromaha? Čas je srž stene čas behar snega čas duša zemlje što nebom luta O kad bih poživio toliko da jedan isti gutljaj vode popijem dva-tri puta! ","Misaono - refleksivna poezija"
"Ja tugujem i šta je tu smešno, zaljubih se, prvo pa pogrešno. Nije meni što mi duša pati već što ona neće da me shvati. Ja suzama pojim žedne cvrčke, a nju drugi vuče za kovrčke. Ja je kitim cvećem, belom radom, a Dragan je kljuka čokoladom. Ja joj pišem ceduljice kratke, ona piše Zoranu zadatke. Ja je sanjam među maslačcima, a ona se jurca s dečacima. Ja joj sričem pesme rimovane, ona čita strip i šund-romane. Ja je zovem da beremo cveće, ona neće, po sokaku šeće. Neće pesme, neće cveće, neće čak ni voće, pa šta ona hoće? Rekao sam brezi i topoli da je ona najlepša u školi. Sad ću reći svakom poljskom cvetu: nije ona jedina na svetu! ","Ljubavna poezija"
"Sedamnaest već leta nebo rudi što nikad zgašen od početka gorim, al’ kad se mišlju o svom stanju morim, osjećam usred plama mrazne studi. Izreka, da se dlaka prije ćudi menja, je prava; i s čuvstvima sporim nagnuća Ijudska ne popuste; gorim čini ih teške koprene hlad hudi. O jao, kad će onaj dan da svane, da motreć kako bježe moja ljela iz dugih muka i ognja se selim? Hoću li ikad vidjet one dane kad će se slatki izraz lica sveta očima svidet baš koliko želim? ","Ljubavna poezija"
"Što se više približuje meta, Dan kada se razrešimo zemnog jada – I brzi bol vremena – bole zada- Sve vidnije taštine su ovog sveta. Sebi kažem: rastavlja nas sudba kleta! O ljubavi ne zborimo više sada. Zlo života ko sneg dođe i otpada. Mi ćemo se osobodit svih tereta. I mir tu je: jer ni nade biti neće – Nade koja sve nas vara tako večno: Dušu, osmeh, suze – sve što život kreće! Mi vidimo da je često zalud muka Da lečimo ono što je neizlečno I da zalud uzdiše se, zalud kuka! ","Misaono - refleksivna poezija"
"Život u toku zastajanja nema, A smrt nam krupnim koracima ide; Muči me sve što ja do sada vide`, Još više ono što budućnost sprema. Ka meni kao sen jedine sreće, prilaze dani prošlosti sećanja – i da njih nema, i s njima čekanja – Ja bih van ovih misli bio veće. Vraćaju mi se prijatnosti znane Što jadnom srcu sladile su dane; u luci vidim brod – lik sreće svoje. Zamorene su ruke kormilara, slomljeni jarbol oluja obara, A svetiljke su ugašene moje! ","Misaono - refleksivna poezija"
"Ja zamišljen duh koji se trudi,Da i korake svoje usporava:pazeć da ona mesta izbegava Kud peskom stope ostavljaju ljudi. No, ko drukčiju zaštitu da stvori:Onu što svet je primetiti neće?jer u pokretu ugašene sreće –Spolja se čita što unutra gori. I uveren sam: brda i šumeobale, reke… sve zna i razume Moj život koji tajna je za druge. Puteve divlje nije tražit lako Al’ dođe Amor i počnemo tako:On i ja o tom razgovore duge. ","Misaono - refleksivna poezija"
"Idite bolne rime tvrdom kamu što mi u zemlji milo blago skriva, odzvat će vam se s neba, premda sniva tijelo joj skrito u samrtnu jamu. Recite da mi teško živjet samu i plovit ovim strašnim morem biva, pa plod joj slave skupljam sa svih njiva i za njom idem korak po korak u tamu. O njoj živoj i mrtvoj samo zborim, dapače samo živoj, sad besmrtnoj, neka je svako voli i upozna. Molim je kada za smrt moju dozna, koja je biku, nek upravi put moj k sebi, da kraj nje u nebu se stvorim. ","Ljubavna poezija"
"Vi koji zvukom razasutih rima slušate uzdah što beše srcu hrana u prvoj tlapnji mladenačkih dana, kad delom drugi čovek bejah svima, različit stil što plače i misao ima zbog pustih nada i zbog pustih rana, nadam se da će shvatiti kom je znana iskustvom Ijubav: oprost molim njima. No svako je dugo, sada dobro vidim, o meni brblj’o i tiho i glasno, pa sam se sebe često sramim jako; l plod je mojih tlapnja da se stidim, i da se kajem, i da spoznam jasno: kratak je san na svetu htenje svako. ","Misaono - refleksivna poezija"
"Onaj slavuj koji celu noć je plak’o Za decom – il’ možda za draganom vene – Do nebesa cvili. On liči na mene, Jer i moja tuga bezmerna je tako. Svirepa nam sudba sličan udes sprema; On, usamljen s bolom kao i ja poje. Ni ja nikog nemam, samo srce svoje, Mišljah za boginju da samrti nema. Jer ko bi verov’o – ah ta vera vajna! Da dva oka što su kao sunce sjajna, Zemljom pretvore se, zemlja da ih skrije! Sad znam šta u knjizi sudbine mi piše: U jadima svojim uviđam sve više – Da na ovom svetu ništa trajno nije! ","Misaono - refleksivna poezija"
"Devojčica me grli i ljubi. Osećam kako joj se usne tope na mojim, i kako joj telo drhti od straha i čežnje. U tišini još nedovršene planinske kuće miriše rano proleće i njene male jabučaste grudi. Penušaju se večernje magle i oseća vlažnost kiše u erotičnom vazduhu. Ona se propinje na prste, pripija svoja stegna čvrsto uz mene, namešta oble kukove, svoj zaobljeni trbuh… utapa svoje nepomične oči u mojim zenicama i ljubi, ljubi… Stavljam svoj potpis usnama na njen vrat izvijen dok opijena srsima bledi moja devojčica i kao leptirica treperi na mestu Pogrešili smo, kaza mi u jednom trenu slasti i vatre zaustavljajući naše disanje koje odveja vetar. Pogrešili smo, kaza mi s još većim strahom otrgnuvši se iz zagrljaja, bežeći niz proplanak i odnoseći vlažne poljupce na mladoj koži. ","Ljubavna poezija"
"Šta osećam, šta, ako ljubav nije, Al’ ako je ljubav, bože šta je ona? Ako je dobra, zašto je zlu sklona, Ako je zla, zbog čega slatka mi je? Gorim li od sebe, čemu plač i tužba, Kriv li sam tome, malo jauk vredi. O žrtvo smrti, slatkoćo u bedi, Ako vas neću, čemu ste mi družba? Ako vas hoću, dvojiti nemam prava, Suprotni me vetri, kroz šum i besnoću, Teraju u čamcu vrh bezdana plava. Slab razbor i gresi razlog su mi seti, Tako da ne znam sam stvarno šta hoću, Te se znojim zimi a cvokoćem leti. ","Ljubavna poezija"
"Ljubavi, od zrna do zrna, od planete do planete, mreža vjetra sa svojim sjenovitim mjestima, rat sa svojim cokulama krvavim, ili dan i noć klasa. Kuda prođosmo, otoci, mostovi ili zastave, violine prolazne jeseni izbodene, radost je ponavljala usne kaleža, bol nas je zaustavljala svojom lekcijom plača. U svim republikama razvijao je vjetar svoju neporočnu zastavu, svoju ledenu kosu i zatim se vratio cvijet svome cvjetanju. Ali jesen u nama nikada nije ovapnjela. U našoj domovini stalnoj nicala je i rasla ljubav sa svim zakonima rose. ","Ljubavna poezija"
"Telo žene, beli brežuljci, bedra bela, ti si spodobna svetu u svom činu nuđenja, Moje telo divljeg ratara u tebi kopa i izbacuje sina iz dubine zemlje. Bejah osamljen kao tunel. Od mene bežahu ptice i noć je u mene nadirala svojom moćnom najezdom. Da bih se nadživio, kovao sam te kao oružje, Kao strelu u svom luku, kao kamen u praćki. Ali dolazi trenutak osvete i ja te ljubim. Telo od kože, od mahovine, od mleka čvrsta i lakoma. Ah, pehari grudi! Ah oči odsutnosti! Ah, ruže prepona! Ah, glas tvoj spor i tužan Telo žene moje, ostat će u tvojoj ljupkosti. Žeđi moja, pomamo moja beskrajna, moj pute neodlučni! Tamna korita u kojima žeđ večita traje, i umor traje, i patnja beskonačna. ","Ljubavna poezija"
"Divno je, ljubavi, znati da si ovdje u noći, nevidljiva u svom snu i ozbiljno osamljena dok rasplićem svoje brige kao mreže zapletene. Odsutno, tvoje srce plovi snovima, ali tijelo ti diše tako napušteno, tražeći me uzalud, dopunjujući moja san kao biljka što se udvostručuje u sjeni. Uspravna, bit ćeš druga što će živjeti sutra, ali od onih granica izgubljenih noći, od ovog biti i ne biti u kojem se nalazimo nešto ostaje i vodi nad svjetlu života kao da je pečat sjene obilježio vatrom svoja tajnovite stvorenja ","Ljubavna poezija"
"Igraš se svakog dana svetlošću svemira. Profinjena uzvanice, stižeš u cvetu i vodi. Više si no ova bela glavica koju stežem svakoga dana poput grozda. Ne sličiš nikome otkako ja te volim. Dopusti da te položim medju žute vence. Ko ti zapisuje ime dimnim slovima medju južnim zvezdama? Ah, daj da se setim kakva si nekoć bila, kad još nisi postojala. Iznenada, vetar zavija i udara u moj prozor zatvoreni. Nebo je mreža ispunjena mračnim ribama. Ovamo svi vetrovi neba stižu, svi. Kiša halju odbacuje. Proleću ptice. Vetar. Vetar. Ja se mogu boriti protiv ljudske sile. Oluja tamo lišće kovitla i odvezuje sve barke što su ih sinoć vezali za nebo. Ti si ovde. Ali ti ne bežiš. Do posljednjeg krika ti ćeš mi odgovoriti. Kao da te strah, sklupčaj se uz mene. Pa ipak, ponekad ti je neka čudna sena očima prohujala. Sada, takodjer sada, malena, cvetak mi kozje krvi pružaš, i čak ti grudi njima odišu. Dok žalobni vetar huji ubijajući leptire, ja te ljubim, i radost moja grize ti šljivu usta. Nije ti bilo lako priviknuti se na mene, na dušu moju usamljenu i divlju, na ime moje koje svi izbegavaju. Toliko puta videsmo kako zornjača plamti dok smo se ljubili u oči i dok su se nad našim glavama sumraci rasplitali u razigrane lepeze. Moje su te reči zasipale, milovale. Odavna sam voleo tvoje telo od blistavog sedefa. Za mene ti si vladarka svemira. Cveće ću radosno, naš copihue, s planine doneti, lešnike zagasite i košare šumskih poljubaca. Želeo bih učiniti s tobom ono što proleće s trešnjama čini. ","Ljubavna poezija"
"Dopadaš mi se kada ćutiš jer kao da si odsutna, iz daljine me čuješ i glas te moj ne dodiruje. Kao da su ti oči nekud odletele i poljubac jedan sklopio usne. I pošto su sve stvari pune moje duše, izranjaš iz njih njome ispunjena. Leptiru sna, na moju dušu ličiš i ličiš na reč melanholija. Dopadaš mi se kada ćutiš i kad si kao odsutna. I kao da se žališ , leptirice zaljubljena. Iz daljine me čuješ i glas me tvoj ne dodiruje. Dozvoli mi da ćutim zajedno s ćutanjem tvojim. Pusti me da ti govorim takođe ćutanjem tvojim, svetlim kao svetiljka, jednostavnim kao prsten. Slična si noći, zaćutala i zvezdana. Ćutanje ti je od zvezda, tako daleko i čisto. Dopadaš mi se kada ćutiš jer kao da si odsutna. Daleka i bolna kao da si preminula. Samo reč, tada, jedan osmeh je dosta. I radostan sam, radostan što istina to nije. ","Ljubavna poezija"
"Hoću da znam jednu stvar. Znaš kako je to ako gledam kristalni mesec, crvenu granu spore jeseni u mom prozoru, ako dotaknem uz vatru neopipljiv pepeo ili izborano telo klade, sve me odvodi tebi kao da je sve što postoji, mirisi, svetlost, metali poput barčica što plove ka ostrvima tvojim koja me čekaju. E, pa dobro, ako malo-pomalo prestaneš da me voliš i ja ću prestati tebe da volim malo-pomalo. Ako me odjednom zaboraviš ne traži me jer bih te ja već zaboravio. Ako smatraš dugim i ludim vetar zastava što prolazi kroz moj život i odlučiš da me ostaviš na obali srca u kome imam korena zapamti da ću toga dana, toga časa dići ruke iščupati svoje korene u potrazi za drugim tlom. Ali ako svaki dan, svaki sat, pristaneš da mi budeš sudbina s neumoljivom slašću, ako se svakoga dana popne jedan cvet do tvojih usana tražeći me o ljubavi moja, o moja u meni se sva ta vatra ponavlja, u meni ništa nije ugašeno ni zaboravljeno, moja ljubav se hrani tvojom ljubavlju, ljubljena, i sve dok živiš biće u tvojim rukama ne napuštajući moje. ","Ljubavna poezija"
"Ne budi daleko od mene ni jedan dan, jer, ne znam kako bih rekao, dan je dug i čekat ću te na nekoj stanici kad negde daleko usnu valovi. Nemoj otići ni samo jedan čas, jer tada, u tom času, spoje se kapi nesanice i možda će sav dim što traži svoju kuću doći da ubije i moje izgubljeno srce. Jao, neka se ne razbije tvoj lik na pesku, jao, neka ne lete tvoje vedje u odsutnosti: ljubljena ne idi od mene ni za trenutak, jer u tom otići ćeš tako daleko da ću obići zemlju ispitujući hoćeš li se vratiti ili me ostaviti da umrem. ","Ljubavna poezija"
"Kad dođes u bilo koji grad A u bilo koji grad se dolazi vrlo kasno Kad dođes vrlo kasno u bilo koji grad Ako taj grad slučajno bude Valjevo Gde sam i ja došao Doći ćeš putem kojim si morao doći Koji pre tebe nije postojao Nego se s tobom rodio Da ideš svojim putem I sretneš onu koju moraš sresti Na putu kojim moras ići Koja je bila tvoj život I pre nego što si je sreo I znao da postoji I ona i grad u koji si došao. * * * * * Dok dođe u tvoj zivot I tu se zauvek zaustavi Ona koja je prema tebi krenula Iz velike daljine Odnekud iz Ruskog Jerusalima Sa Kavkaza iz Pjatigorska U kome nikad nije bila I zvala se kako se zvala Recimo Vera Pavladoljska I izgledala kako je izgledala Kako više niko na svetu ne izgleda. * * * * * Biće to jedini grad U kome si oduvek bio I čim si čuo njeno ime I pre nego što si je sreo Oduvek si je znao I voleo već vekovima. Kad dođes u bilo koji grad A u bilo koji grad se dolazi vrlo kasno Kad dodjes vrlo kasno u bilo koji grad Ako taj grad slučajno bude Valjevo Doći ćeš korakom koji dvostruko odjekuje Tvojim i batom još nekoga Ko s tobom putuje I glas mu ide po vetru U dan neobičan za to doba godine Da ni sam nećeš biti siguran Ni koji je to grad Ni koji su tvoji koraci Samo ćeš poznati onaj glas Koji ne ide po vetru Nego se javlja u tebi * * * * * Kad dođes vrlo kasno u bilo koji grad Svet će postati uspomena na nju I neće biti ni jednog mesta na zemlji Gde te neće sačekivati Ni ogledala u kojem je nećeš videti Ni plave kose koja nije njena Ni oblaka bez njenog svilenog osmeha Zapamtio je prostor Gora i voda Onakvu kakvu si je prvi put video U bilo kojem gradu * * * * * I ništa ne bi bilo kao što jeste Da je moglo biti kao što nije Jer postoji samo jedan grad I samo jedan dolazak I samo jedan susret I svaki je prvi i jedini I nikad pre ni posle nije se dogodio I svi gradovi su jedan Delovi jednog jedinoga grada Grada nad gradovima Grada koji si ti Prema kome svi idu * * * * * I čim si je video Oduvek si je voleo I unapred oplakivao rastanak Koji se zbio Pre nego što si je sreo Jer postoji samo jedan grad I samo jedna žena I jedan jedini dan I jedna pesma nad pesmama I jedna jedina reč I jedan grad u kome si je čuo I jedna usta koja su je rekla A po svemu kako su je izgovorila Znao si da je izgovaraju prvi put I da možeš mirno sklopiti oči Jer si već umro i već vaskrsnuo I ponovilo se ono što nikad nije bilo. ","Ljubavna poezija"
" Mama mi kaže: luckasto moje, šta se to zbiva u tvojoj glavi? U njoj dečaci, kažem, postoje, dečaci smeđi, crni i plavi. Mama mi kaže: luckasto moje, zar mogu tamo svi da se slože? Ja kažem mami: kad već postoje, nek’ tu i stoje – šta se može! Mama mi kaže: pusti priče – zbijeni tako na šta liče? Ja rukom mahnem i – uzdahnem. Svi oni liče, svi mnogo liče, na nešto lepo kao iz priče – na sve što želim – na sve što hoću… Liče na nemir i na samoću. Mama se smeška: luckasto moje, pa oni, znači, ne postoje. Postoje, kažem, kao na javi, dečaci crni, smeđi i plavi. Šta da se radi? – mama veli. Ja kažem: ništa, već – da se želi da nikad čekanje ne izbledi. Mama mi kaže: da li to vredi? A ja se smeškam: videćeš – vredi. ","Ljubavna poezija"
"Ako ti jave: umro sam, a bio sam ti drag, onda će u tebi odjednom nešto posiveti. Na trepavici magla. Na usni pepeljast trag. Da li si uopšte ponekad mislio šta znači živeti? Ako ti jave: umro sam evo šta će biti. Hiljadu šarenih riba lepršaće mi kroz oko. I zemlja će me skriti. I korov će me skriti. A ja ću za to vreme leteti visoko… Visoko. Zar misliš da moja ruka, koleno, ili glava može da bude sutra koren breze il’ trava? Ako ti jave: umro sam, ne veruj to ne umem. Na ovu zemlju sam svratio da ti namignem malo. Da za mnom ostane nešto kao lepršav trag. I zato: ne budi tužan. Toliko mi je stalo da ostanem u tebi budalast i čudno drag. Noću, kad gledaš u nebo, i ti namigni meni. Neka to bude tajna. Uprkos danima sivim kad vidiš neku kometu da nebo zarumeni, upamti: to ja još uvek šašav letim, i živim. ","Misaono - refleksivna poezija"
"Da se razumemo: ja sam koliko juče bio kuče. Govorili su za mene da sam, ah, slatko štene. Da se razumemo: danas je prošlo sve to; leto pa zima pa leto i eto postadoh odraslo pseto. Da se razumemo: mama, nemoj me više maziti tata, nemoj me više paziti nemojte pasti u fras: štene je posalo pas. Da se razumemo: sam ću goniti i sam bežati sam ću ležati i režati sam se kroz život probijati i sam na mesec zavijati. Da se razumemo: negde ću, pored nekog plota, sresti kerušu svog života. Iz našeg braka na svet će stići prekrasni psići. Da se razumemo: njihov će život pseći teći u sreći a onda će mi neko od njih reći: „Da se razumemo: ja sam koliko juče bio kuče…“ ","Misaono - refleksivna poezija"
"Čekaj me, i ja ću sigurno doći samo me čekaj dugo. Čekaj me i kada žute kiše noći ispune tugom. Čekaj i kada vrućine zapeku, i kada mećava briše, čekaj i kada druge niko ne bude čekao više. Čekaj i kada pisma prestanu stizati izdaleka, čekaj i kada čekanje dojadi svakome koji čeka. Čekaj me, i ja ću sigurno doći. Ne slušaj kad ti kažu kako je vreme da zaboraviš i da te nade lažu. Nek poveruju i sin i mati da više ne postojim, neka se tako umore čekati i svi drugovi moji, i gorko vino za moju dušu nek piju kod ognjišta. Čekaj. I nemoj sesti s njima, i nemoj piti ništa. Čekaj me, i ja ću sigurno doći, sve smrti me ubiti neće. Nek rekne ko me čekao nije: Taj je imao sreće! Ko čekati ne zna, taj neće shvatiti niti će znati drugi da si me spasila ti jedina čekanjem svojim dugim. Nas dvoje samo znaćemo kako preživeh vatru kletu, — naprosto, ti si čekati znala kao niko na svetu. ","Ljubavna poezija"
"Noćas bih mogao napisati najtužnije stihove. Napisati, na primer: „Noć je posuta zvezdama, Trepere modre zvezde u daljini. Noćni vetar kruži nebom i peva. Noćas bih mogao napisati najtužnije stihove. Voleo sam je, a ponekad je ona i mene volela. U noćima kao ova bila je u mom naručju. Ljubih je, koliko puta, ispod beskrajnog neba. Volela me, a ponekad i ja sam je voleo. Kako da ne volim njene Velike nepomične oči. Noćas bih mogao napisati najtužnije stihove. Misliti da je nemam, osećati da sam je izgubio. Slušati noć beskrajnu, još mnogo dužu bez nje. I stih pada na dušu kao rosa na pašnjak. Nije važno što je moja ljubav ne sačuva. Noć je posuta zvezdama i ona nije uza me. To je sve. U daljini neko peva. U daljini. Duša je moja nesrećna što ju je izgubila Kao da je želi približiti moj pogled je traži. Srce je moje traži, a ona nije uza me Ista noć u belo odeva ista stabla. Ni mi, od nekada, nismo više isti. Više je ne volim, sigurno, ali koliko sam voleo! Moj glas je tražio vetar da takne njeno uvo. Drugome. Pripašće drugome. Ko pre mojih poljubaca. Njen glas i jasno telo. Njene beskrajne oči. Više je ne volim, zaista, no možda je ipak volim? Ljubav je tako kratka, a zaborav tako dug! I jer sam je u noćima poput ove držao u naručju, duša je moja nesrećna što ju je izgubila. Iako je to poslednja bol koju mi zadaje i poslednji stihovi koje za nju pišem. ","Ljubavna poezija"
"Povedoh je do reke misleći da je devojka, al bila je udata i imala je muža. Bilo je to u noći Svetoga Jaga, i skoro kao po dogovoru. fenjeri su se gasili, svetlaci su počeli da svetle. Iza poslednjih gradskih kuća dotakoh njene grudi snene i one se rascvetaše kao zumbul grane nežne. Slušao sam šuštanje njene uštirkane suknje, kao kada komad svile deset oštrih kama seče. Krošnje drveća bez sjaja postale su veće. Vidik pasa lajao je i daljini iznad reke. I prodjosmo pokraj kupina, trnja i trske zelene. Ispod njene pundje na tlu napravih udubljenje. Ja odvezah svoju mašnu… Ona skide vel sa sebe… Ja opasač sa revolverom… Ona jeleke svilene… Niti smilje nit puževi nemaju tako lepu kožu ni kristali mesečevi takvim sjajem ne trepera… Noge njene bežahu mi kao ribe uplašene, dopola još uvek hladne a otpola sasvim vrele. Jezdio sam te noći cele najlepšom od svih putanja. Jezdio te noći cele, na ždrebici sedefastoj bez dizgina i opreme. Ja ne mogu ponoviti stvari koje ona reče, da budem obazriv nalaži mi i pamet i poštenje. Prljavu od poljubaca i od peska odvedoh je s reke. A na vetar ljiljani su potezali sablje bele. Kao pravi Ciganin vladao sam se celo veče. na kraju sam joj poklonio košaru od svile meke. Ali nisam se u nju zaljubio jer bila je udata a reče da je devojka kad je povedoh do reke. ","Ljubavna poezija"
"O, glupo srce, ne tuci! Sve nas je varala sreća, tek prosjak se kobi sjeća… O,glupo srce, ne tuci! Mjeseca žute šare krošnjama kestena teku. Lali skrivam u šalvare glavu pod koprenu meku. O, glupo srce, ne tuci! Nekad smo prava djeca, i plač i smijeh odjednom: dok neki vječito jeca, radost je suđena jednom. O glupo srce, ne tuci! Života varka ne uspi. Nove se napijmo snage. Srce bar sada usni, ovdje, u krilu drage. Života varka ne uspi. Možda će i nas otkriti usuda lavinska struja, na našu ljubav odvratiti pjesmom k’o u slavuja. O, glupo srce, ne tuci. ","Ljubavna poezija"
"Ti ne voliš i ne žališ mene, nisam više mio srcu tvom? Gledajuć u stranu strast ti vene sa rukama na ramenu mom. Smiješak ti je mio, ti si mlada, riječi moje ni nježne, ni grube. Kolike si voljela do sada? Koje ruke pamtiš? Koje zube? Prošli su ko sjena kraj tvog tijela ne srevši se sa plamenom tvojim. Mnogima si na koljena sjela, sada sjediš na nogama mojim. Oči su ti poluzatvorene i ti sanjaš o drugome nekom, ali ljubav prošla je i mene, pa tonem u dragom i dalekom. Ovaj plamen sudbinom ne želi, plahovita bješe ljubav vruća– i ko što smo slučajno se sreli, rastanak će biti bez ganuća. Ti ćeš proći putem pored mene da prokockaš sve te tužne zore. Tek ne diraj one neljubljene i ne mami one što ne gore. I kad s drugim budeš jedne noći u ljubavi, stojeći na cesti, možda i ja onuda ću proći i ponovo mi ćemo se sresti. Okrenuvši drugom bliže pleći ti ćeš glavom kimnuti mi lako. „Dobro veče“,tiho ćeš mi reći. „Dobro veče, miss“, i ja ću tako. I ništa nam srca neće ganut, duše bit će smirene posvema — ko izgori, taj ne može planut, ko ljubljaše, taj ljubavi nema. ","Ljubavna poezija"
"Jesi l živa, staričice moja? Sin tvoj živi i pozdrav ti šalje. Nek uvečer nad kolibom tvojom Ona čudna svjetlost sja i dalje. Pišu mi da viđaju te često zbog mene veoma zabrinutu i da ideš svaki čas na cestu u svom trošnom starinskom kaputu. U sutonu plavom da te često uvijek isto priviđenje muči: kako su u krčmi finski nož u srce mi zaboli u tuči. Nemaj straha! Umiri se, draga! Od utvare to ti srce zebe. Tako ipak propio se nisam da bih umro ne vidjevši tebe. Kao nekad, i sada sam nježan, i srce mi živi samo snom, da što prije pobjegnem od jada i vratim se u naš niski dom. Vratit ću se kad u našem vrtu rašire se grane pune cvijeta. Samo nemoj da u ranu zoru budiš me ko prije osam ljeta. Nemoj budit odsanjane snove, nek miruje ono čega ne bi: odveć rano zamoren životom, samo čemer osjećam u sebi. I ne uči da se molim. Pusti! Nema više vraćanja ka starom. Ti jedina utjeha si moja, svjetlo što mi sija istim žarom. Umiri se! Nemoj da te često viđaju onako zabrinutu, i ne idi svaki čas na cestu u svom trošnom starinskom kaputu ","Misaono - refleksivna poezija"
"Imaš biser, dijamante I sve za čim svet uzdiše; Ti najlepše oči imaš – Moja mila, šta ćeš više? Tvoje mile, divne oči Iz srca mi izmamiše Bezbrojne i večne pesme – Moja mila, šta ćeš više? Tvoje mile, divne oči Mnogim bolom mene biše; Ti me njima upropasti – Moja mila, šta ćeš više? ","Ljubavna poezija"
"Plavo je more blistalo U zadnjem sjaju dana; Mi ćuteći smo sedeli Kod sama ribarskog stana. I magla bi, i huknu bič, I galeb svud kružit stade; Iz tvog oka premilog Za suzom, suza ti pade. Ja videh na ruku ti belu Drobne su suze pale, Ja kleknuh i s ruke bele Sve ispih suze male. Od onog časa pust je život moj, Duh mre u čežnjama kobnim; Ta nesrećna i žena jadna, Otrova me suzama drobnim. ","Ljubavna poezija"
"Na brijegu, na visini, Dvore krije noćni mrak; A pod njima u dolini Zveči mača udar jak. To su braća što u jadu Ljuto dijele megdan ljut. Kaži ko to braću mladu na krvavi nagna put? Laurino oko jasno među braćom zače boj; Oba brata ljube strasno, Oba daju srce njoj. Al s kog ginu njene grudi? S kog je zgara plamen lud? Ne, to niko ne presudi – Maču ti izreci sud! I boj poče, sve zvek življi, Mač udara o mač jak; Čuvajte se borci divlji, Zlu kob hrani noćni mrak. O, krvava braco, jao! Jao dolo krvava! Gle, do borca borac pao, Kroz njih ljuta mača dva. – Stoljeća su prošla mnoga, Mino mnogi naraštaj; Pusti dvori s visa svoga Tužno motre kobni kraj. Al još noću sjenke dvije Po dolini blude toj; I ponoćni čas kad bije, Braća počnu krvav boj. ","Ljubavna poezija"
"Kraj tanana šedrvana Gde žubori voda živa Šetala se svakog dana, Sultanova ćerka mila. Svako veče jedno momče dolazilo tu da šeta, Kako vreme prolazilo; Sve je bleđe, bleđe bilo. Pitala ga jednog dana Sultanova ćerka mila: „Kazuj robe, odakle si, iz plemena kojega si?“ „Ja se zovem El Muhamed iz plemena starih Azra Što za ljubav život gube I umiru kada ljube.“ ","Ljubavna poezija"
"Ja ne znam šta treba da znači Ta tako tugujem, O nekoj starinskoj priči Jednako umujem. Tu mirno protiče Rajna, Hladno je, hvata se mrak! Na vrhu brega igra Posljednji sunčev zrak. A na tom bregu se vidi lepote devojke stas; Ona sva u zlatu blista, I zlatnu češlja vlas. Sa zlatnim češlja je češljem, I peva još uz to, A glas od pesme zvuči Silno i čudesno. Lađara u malom čunu Njen divlji zanosni ton; Na stene ne gleda dole, Već gore gleda on. I sad lađaru i čamcu Ja mislim da je kraj: A sve to sa svojom pesmom Učini Lorelaj. ","Ljubavna poezija"
"Ne vjeruj u moje stihove i rime Kad ti kažu, draga, da te silno volim, U trenutku svakom da se za te molim I da ti u stabla urezujem ime- Ne vjeruj! No kasno, kad se mjesec javi I prelije srmom vrh modrijeh krša, Tamo gdje u grmu proljeće leprša I gdje slatko spava naš jorgovan plavi, Dođi, čekaću te! U časima tijem, Kad na grudi moje priljubiš se čvršće, Osjetiš li, draga, da mi tijelo dršće, I da silno gorim ognjevima svijem, Tada vjeruj meni, i ne pitaj više! Jer istinska ljubav za riječi ne zna; Ona samo plamti, silna, neoprezna, Niti mari, draga, da stihove piše! ","Ljubavna poezija"
"Sinoć, kad se vratih iz topla hamama, Prođoh pokraj bašte staroga imama; Kad tamo, u bašti, u hladu jasmina, S ibrikom u ruci stajaše Emina. Ja kakva je, pusta! Tako mi imana, Stid je ne bi bilo da je kod sultana! Pa još kad se šeće i plećima kreće… – Ni hodžin mi zapis više pomoć neće!… Ja joj nazvah selam. Al’ moga mi dina, Ne šće ni da čuje lijepa Emina, No u srebren ibrik zahitila vode Pa po bašti đule zalivati ode; S grana vjetar duhnu pa niz pleći puste Rasplete joj one pletenice guste, Zamirisa kosa ko zumbuli plavi, A meni se krenu bururet u glavi! Malo ne posrnuh, mojega mi dina, No meni ne dođe lijepa Emina. Samo me je jednom pogledala mrko, Niti haje, alčak, što za njome crko’!… ","Ljubavna poezija"
"U mirisnom kraju kojim sunce žari, Pod purpurnim svodom palmovih stabala, Otkud lenjost plavi oči poput vala Ja videh kreolku još neznanih čari. Bleda joj put žeže; smeđa čarobnica, Dok, visoka, tanka ko lovac korača Otmeno uzdiže lepi vrat dugačak I mirno se smeši, samosvesnog lica. Da u kraju slave vi živite, dete, Kraj zelene Sene ili kraj Loare, Vi biste krasili zamkove nam stare, U čijem bi hladu pesnici sonete Za krupne vam oči u svom srcu vili I od crnaca vam pokorniji bili. ","Ljubavna poezija"
"Dragana beše naga, ali je, znajući me, zadržala svoj zvonki nakit, i njeno lice likovalo je gordo, sve ozareno njime, srećno ko što su katkad mavarske robinjice. Kada u igri zveči podrugljivo i jasno, taj svet što se metalom i kamenjem preliva ushućuje me, i ja volim besno i strasno stvari u kojima se zvuk sa svetlošću sliva. Na divanuje tako ležala, sasvim gore, i smešila se milo onome kom se dala – ljubavi mojoj blagoj, dubokoj kao more, što se k njoj propinjala kao put svog žala. Gledajući me, nalik na ukroćenog tigra, sanjalački je razne zauzimala poze, i nevina je ova i pohotljiva igra krasila novom draži njene metamorfoze; Njezine ruke, noge i slabine i bedra, glatki ko nauljeni i labuđe gipkoće, tkali su ispred moga pogleda oštro-vedra; a trbuh njen i grudi, to je moje zrelo voće, Umiljatiji nego Anđeli zla, put mene bližili su se da mi dušu iz mirovanja trgnu i da je smame s kristalne one stene gde se spustila, željna spokojnog samovanja. Bokovi Antilope i grudni koš dečaka kao da neki novi crtež spoji: struk joj je tako uzan, a stegna tako jaka. Kako joj divno šminka na smeđem licu stoji! Kad se svetiljka zatim ugasi, zatreperivši, jedino još je kamin po našoj sobi sjao i s vremena na vreme s uzdahom proplamsavši, njenu je ambra-kožu krvlju obasipao ","Ljubavna poezija"
"Dok udišem miris tvojih toplih grudi, sklopljenih očiju, u jesenje veče, ja ponovo vidim te obale sreće gde jednoličnoga sunca oganj rudi; lenjivo ostrvo gde priroda nudi svoje divlje voće i čudno drveće; ljude čije telo vitko se pokreće, žene čiji pogled iskrenošću čudi. Vođen tvojim dahom u predeo žarki vidim luku punu jedara i barki još uvek smorenih morskim talasima, dok sa tamarinda zelenih se ruši miris koji kružeć nozdrve nadima i s pesmom mornara meša se u duši. ","Ljubavna poezija"
"O sklopi usne, ne govori, ćuti, Ostavi dušu, nek’ spokojno sneva Dok kraj nas lišće na drveću žuti, I laste lete put toplih krajeva. O sklopi usne, ne miči se, ćuti! Ostavi misli, nek’ se bujno roje, I reč nek’ tvoja ničim ne pomuti Bezmerno silne osećaje moje. Ćuti, i pusti da sad žile moje 3abrekću novim zanosnim životom, Da zaboravim da smo tu nas dvoje, Pred veličanstvom prirode! A po tom, kad prođe sve, i malaksalo telo Ponovo padne u običnu čamu, I život nov, i nadahnuće celo, Nečujno, tiho, potone u tamu Ja ću ti, draga, opet reći tada Otužnu pesmu o ljubavi, kako Čeznem i stradam i ljubim te, mada U tom trenutku ne osećam tako… A ti ćeš, bedna ženo, kao vazda, Slušati rado ove reči lažne: I zahvalićeš Bogu što te sazda, I oči će ti biti suzom vlažne. I gledajući, vrh zaspalih njiva, Kako se spušta nema polutama. Ti nećeš znati šta u meni biva, Da ja u tebi volim sebe sama, I moju ljubav naspram tebe, kad me Obuzme celog silom koju ima, I svaki živac rastrese i nadme, I osećaji navale k’o plima! Za taj trenutak života i milja, Kad zatreperi cela moja snaga, Neka te srce moje blagosilja! Al’ ne volim te, ne volim te, draga! I zato ću ti uvek reći: Ćuti! Ostavi dušu, nek’ spokojno sniva Dok kraj nas lišće na drveću žuti, I tama pada vrh zaspalih njiva. ","Ljubavna poezija"
"Očiju tvojih da nije Ne bi bilo neba U malom našem stanu. Smeha tvoga da nema Zidovi ne bi nikad Iz očiju nestajali. Slavuja tvojih da nije Vrbe ne bi nikad Nežno preko praga prešle. Ruku tvojih da nije Sunce ne bi nikad U snu našem prenoćilo. ","Ljubavna poezija"
"Ti si moj trenutak, i moj sen, i sjajna moja reč u šumu; moj korak i bludnja; samo si lepota koliko si tajna i samo istina koliko si žudnja. Ostaj nedostižna, nema i daleka jer je san o sreći više nego sreća. Budi bespovratna, kao mladost, neka tvoja sen i eho budu sve što seća. Srce ima povest u suzi što leva, u velikom bolu ljubav svoju metu. Istina je samo što duša prosneva. Poljubac je susret najlepši na svetu. Od mog priviđenja ti si cela tkana, tvoj plašt sunčani od mog sna ispreden. Ti beše misao moja očarana, simbol svih taština, porazan i leden. A ti ne postojiš, nit si postojala. Rođena u mojoj tišini i čami, na Suncu mog srca ti si samo sjala jer sve što ljubimo – stvorili smo sami. ","Ljubavna poezija"
"Ne merim više vreme na sate, ni po sunčevom vrelom hodu dan mi je kad njegove se oči vrate i noć kad ponovo od mene odu. Ne merim sreću smehom, ni time da li je čežnja moja od njegove jača; sreća je meni kad bolno ćutim s njime i kad nam srca biju ritmom plača. Nije mi žao što će života vode odneti i kaplju moga življenja; sad neka mladost i sve neka ode; on je stao kraj mene pun divljenja ","Ljubavna poezija"
"Džimi, na sreću pruži šapu ti, Ne videh takvu šapu od rodjenja. De, na lunu da lajemo mi I na vreme tišine i bdenja. Džimi, na sreću pruži šapu ti. Mili moj, ne liži, jezik posustaje. Pojmi sa mnom prostu bar istinu kletu. Ta ti i ne znaš ovaj život šta je, Niti šta znači živeti na svetu. Gospodar je tvoj i mio i znan, I mnogi mu gosti u pohode dodju, I uz osmeh svi su oni baš kontan Da kroz tvoju sjajnu dlaku rukom prodju. Na svoj način ti si vragolasto lep, S tako milom, prisnom njuškicom u krug Ne pitajuć nikog ništa, prosto slep, Trčiš da se ljubiš, ko pijani drug. Mili moj Džimice, kroz odaje tvoje Prošlo je sijaset gostiju od prije. Al ona međ svima najsetnija što je, Da slučajno ona dolazila nije? Doći će, zapamti i s uma ne sklizni Bez mene, kad upreš u nju pogled živ, Ti joj nežno ruku mesto mene lizni Za sve što sam bio i što nisam kriv. ","Ljubavna poezija"
"Zbog svega što smo najlepše hteli hoću uz mene noćas da kreneš. Ma bili svetovi crni, il beli, ma bili putevi hladni, il vreli, nemoj da žališ ako sveneš. Hoću da držiš moju ruku, da se ne bojiš vetra i mraka, uspavana i kad kiše tuku, jednako krhka, jednako jaka. Hoću uz mene da se sviješ, korake moje da uhvatiš, pa sa mnom bol i smeh da piješ i da ne želiš da se vratiš. Da sa mnom ispod crnog neba pronađeš hleba komadić beli, pronadješ sunca komadić vreli, pronađeš života komadić zreli. Il crkneš, ako crći treba zbog svega što smo najlepše hteli. ","Ljubavna poezija"
"Ovo je pesma za tvoja usta od visanja i pogled crn. Zavoli me, kad jesen duva u pijane mehove. Ja umem u svakom novembru da napravim jun. I nemam obicne srece. I nemam obicne grehove. Moja je sreca srneca, a gresno mi je smesno Ako me neko cacne u ove oci placne, nije to neutesno: ja umem od suza da pravim klikere lepe,prozracne. *** Podelicu sa tobom sva moja sasava zdravlja. Zavoli moju senku sto se klati niz dan. Sutra nas mogu sresti ponori ili uzglavlja. Ludo moja,zar ne znas: divno je nemati plan. Izidji iz tog detinjstva kao iz starih patika. Zavoli moj osmeh,dubok kao jezerske vode. Evo,i ja sam se izuo. Pod vrelim tabanima rastapa mi se asfalt. Budi uz mene kad odem. ","Ljubavna poezija"
"Znam, mora biti da je tako: nikad se nismo sreli nas dvoje, mada se tražimo podjednako zbog sreće njene i sreće moje. Pijana kiša šiba i mlati, vrbama vetar čupa kosu. Kuda ću? U koji grad da svratim? Dan je niz mutna polja prosut. Vucaram svetom dva prazna oka zurim u lica prolaznika. Koga da pitam,gladan i mokar, zašto se nismo sreli nikad? Il je već bilo? Trebao korak? Možda je sasvim do mene došla. Al’ ja, u krčmu svratio gorak, a ona ne znajući-prošla. Ne znam. Ceo svet smo obišli u žudnji ludoj podjednakoj, a za korak se mimoišli. Da, mora da je tako. ","Ljubavna poezija"
"Nekad smo svi znali jasno, od najnepismenijeg seljaka pa do gospode i dece njine, šta je rodoljubivo i časno, i šta treba da čine potomci negdanjih junaka. Ne mogu da poznam narod čije su pevali vrline pesnici od Branka do sada. Srpsko stado malo sve do poslednjeg runa razbilo se i ošugalo. Postali smo zemlja robova i potkazivača i stokatnih zelenaša. Pune su nam ulice sada poštovanih zlikovaca, a zatvori nevinih robijaša. Na leđima kao da grbu nosim od bola i stida, i ulicama kad idem, kao da mi blato baca pogled oholih stranaca u lice, i svakog dana veo mi se po veo skida sa rugoba naših rana. ","Rodoljubiva poezija"
"Bulevarom sam tvojim jednog davnog aprila očima upijala plamen koji će zauvek žeći, teturave noge u rastopljen asfalt ugibala kojim su tekle reke pakla i bol moj njima tekao kotrljala se trotoarom jedna dečja glava, kolica dečja presečena napola, igračka kartonska nožem prepolovljena od zlurade šale Videla sam te prvi put onakvog kakav jesi, moj grade, mojih snova iz noći kada se tupim nožem delje nestrpljenje da što pre dođe Ona žuđena i pomiluje te rukama, Ona željena i ponese te krilima, Ona najlepša, koja se krila u bagrenju staze iza Hajdučke česme i koju nikad na vreme ne nazoveš pravim imenom Ljubavi Ona koja se uvlačila u skromne sobice studentske i đačke a ti si je krio dragu i mladu nevernicu koja godine svake nove oči napija otrovom snova i svakog proleća novim rukama nacrta krila želja a što da mi pričaš o Njoj, Slobodi, kada sam tebe u njoj već videla videla prvi put gledanog šesnaest kratkih godina, šesnaest godina ćaskanja, šaptanja, tapkanja rukama po tuđoj lopti u parku s đevrekom u ruci s koga se sezam kruni, viđenog na srcu s vašara iz porte Svetosavske Topole, topole, topole kod „Šest topola“ I glas na vetru rasut, oluja crna za nama u Košutnjaku I pogažene trave i kamenje s pruge razletelo I moje noge begunice iza sasvim tuđe ograde gde sam tražila zaštitu snova od prve kiše kuršuma i brisala iz očiju sliku žene s prostreljenim detetom na slomljenim rukama Gde si Košutnjače, da iz očiju košute drveta tvoja strah izgone da sa Hajdučke česme popiju snagu viloviti ja jesam da jesam pregršt ljubavi i pramen topline i nisam da jesam trn onaj koji te krišom potkači pri kraju na krvavoj stazi A šta se koga tiče šta sam kad gore platani i pramen nečije kose visi u parku o grani a šta se koga tiče ko sam kad s najvišeg sprata i ko zna s kog sprata snova čovek u plamen pada i vriskom zove sav grad i kamen i drvo i mene da ga spasemo smrti a ona ga već povela i svi sem njega vide da njega više nema Ja sam se svitkavog oka od suza iz rata vratila posle sam te Kalemegdanom tražila, topole naše ljubila, kamenje naše grlila, Kalemegdanske klupe pretražila, čekala sam te tamo gde sam te bila izgubila… Tvrđavo Kelta gde su ti kameni dvorovi kulo Sigina gde su ti čvrsti dunumi gde su pletare crvene od sitne sreće čoveka koji se raduje samo što živi, što nije nabijen na kolju i što mu glavu u zemlji, nad zemljom ne kljuju vrane Plačem bagrenjem sa Zvezdare koje sam svojim rukama sadila jecaj me srušenih krovova do kostiju stresa plačem pustoćom one sobe u kojoj milujem otete knjige rukama ulicama prerivenim od nasilja onog aprila očima deset mostova koje još nismo sagradili ustima sirotih koje još nismo nahranili rukama dece koju još nismo lepo obukli zvukovima svih roken-rola, kola, i najigranije igre koju još nismo čuli, koja još nije izmišljena svim ritmovima koji su ikada u tebi tukli… Plačem i prkosom što si još uvek ostao, što smo u tebi ostali, od radosti što ćeš onaj iz snova grad beli, zmajevati jednoga dana biti. Prođoše vekovi, srce ti tesnili, tukli a ono buntovno, mlado hoće da razbije međe. Grade moj dušom beli, starih, tamnih fasada, i svetlih nada za one koji po prokopima još uvek stanuju Ogledala tvojih ulica budućih već me opijaju treznu i cveće tvojih parkova budućih me zanosi i mostovi beli budući tvojih reka me raspinju kao želja da se sastave dve moje ljubavi jedne koja do ljubavi nije mogla da doraste i druge koja od ljubavi nije mogla da se ugasi Beograde, ali ne onaj sa mašnom dečjom na žici Karađorđevog parka ustima čeličnih pasa raskidan i ne onaj psima turskim izujedan na bedemima ni čovek na kalemegdanskoj terasi u smrtnim jaucima živ besnim psima glave na koljima i ne onaj obešenih na Terazijama već onaj koji pita sa vešala: gde ste ljudi, da li vas ima ? Duge sam dane čežnje u tebi grade brojala sve što sam volela, sve što sam želela iz tebe je voljeno, iz tebe je željeno moj grade, tvojim suncem i plavilom tvojih voda nekad se samo s Dunavom i Savom mešala Volga kao ono u Košutnjaku i Vltava ili Sena nekad je samo Košutnjak načas smenila šuma Fontenbloa ili neka daleka ruska gora ili ko zna koja šuma i koje vode pena gdegod sam bila ja i ti si bio gdegod sam sanjala ja i ti si snio gdegod sam žudela i ti si bio žudan kadgod sam bdela i ti si bio budan. Briga što te mimoišla bila mi je košava lanjska briga što ti je prišla bila je gradonosna kiša Mene će jednom poneti nevoljno onom ulicom što je nanizala cveće kome se niko ne veseli ali ti nikad ne bi smeo otići u prah i pepeo zbog onih koji su goreli, zbog onih koji su te voleli ti moraš uvek ostati iz snova Beograd beli I kad od tebe pođem ostaću u tebi moj grade neutešno drveće u oku mom ostati neće meko zelenilo radovaće tuđe oči neplodna ulica smrti davno je zasuta cvećem i oštre munje misli zapožariće druga čela i uvek zadivljujuće smelu će mladost da nose oni koji će opet s tobom da budu mladi. Šta da ti kažem, ne znam šta ću ti reći pred polazak kroz mene ko mladom šumom sva tvoja prošlost šeta a ja bih da ti kažem nešto lepo, moj grade, možda s prkosom onih koji slobodu žele reći ću da smo iz tebe voleli sve ljude sveta. Pariz, 1953. ","Rodoljubiva poezija"
"Silni oklopnici, bez mane i straha, Hladni ko vaš oklop i pogleda mrka, Vi jurnuste tada u oblaku praha, I nastade tresak i krvava trka. Zaljuljano carstvo survalo se s vama… Kad oluja prođe vrh Kosova ravna, Kosovo postade nepregledna jama, Kosturnica strašna i porazom slavna. Kosovski junaci zasluga je vaša Što poslednji beste. U krvavoj stravi, Kada trulo carstvo oružja se maša, Svaki leš je svesna žrtva, junak pravi. Danas nama kažu, deci ovog veka, Da smo nedostojni istorije naše, Da nas zahvatila zapadnjačka reka, I da nam se duše opasnosti plaše. Dobra zemljo moja, lažu! Ko te voli Danas, taj te voli, jer zna da si mati, Jer pre nas ni polja ni krševi goli, Ne mogaše nikom svesnu ljubav dati! I danas kad dođe do poslednjeg boja, Neozaren starog oreola sjajem, Ja ću dati život, otadžbino moja, Znajući šta dajem i zašto ga dajem. ","Rodoljubiva poezija"
"Kosti su naše na Kajmakčalanu, Kumanovu, Bregalnici I Ceru u mlado drveće izrasle. Kosti su tamo do Soluna i Krfa rasute, iz mora se ogrlice bele, Kosti su naše na Kozjaku, i Pohorju, u Sremu i na Kadinjači, na ostrvu Friuli kraj Marselja, Do Baltika i iza Kavkaza, do Sibira kosti su naše rasute; Borismo se uvek za neku sveslobodu, za neku veliku tvorbu, Ginusmo uvek za neko ostrvo mira. I stavljasmo uvek jedine oči u torbu, Zenice iz mraka ne videše belilo zore. Sahraniše nam bezglava tela u Koruškoj usred Sela, ispod Košute, U El Šatu nam deca ostaviše bezazlene oči Na Korani nas sekli, i pekli na Kozari, na Prosari Na Neretvi hteli ranjenike da udave, Streljali nas u zoru na Toplici i Moravi, Proricali nam da nas neće biti. Ko bi rekao da ćemo ikada sa širokog izvora sa izvora uskrsnuća preživelog naroda ponovo Hrabrosti i Slobode piti. ","Rodoljubiva poezija"
"To idu majke, to idu očevi i praočevi, dedovi i pradedovi s kocima, s vilama, s puškama, žilama da se brane, to idu u pobunu, protiv smrti se bune – gnezdo pitomo a osinjaci – jedino utočište ove sirotinje slobode žudne; idu decu da brane od ovog pokora, od ovog pomora i svaki psuje, grdi, leleče, kune. Tu samo kukavica, tu samo izdajica nije ! To ide cela Srbija, to idu vekovi u susret vekovima, to idu reke u susret morima, idu sanjari, idu maštari, idu dečaci – Obuće čistači, sejači, zanatlije, šegrti, đaci, To idu nečujna jadanja, idu bezglasna plakanja, želja za svetom ljubavi i nedoživljenom lepotom. To ide zemlja moja zločinom otrovana a čista, a budna. To ide Starina Novak u pomoć I Smiljanić Ilija, To ide Janković Stojan i ide do delije delija: Vujadin Stari, od Semberije Ivo to ide seljačka, ide slobodna Srbija – sve što je pošteno i što je ostalo živo, u susret cevima što smrt dobuju, to idu ljudi što neće da robuju. To kolo ne igra samo od Bela grada do Stambola, tu gde grom groma doganja tu munja munju vija, to kolo vatreno igra, čuje ga daleka Rusija i svet ga ceo čuje, do Norveške se povija. To ide u bunu još jednu bunu Srbija. Dižu se mrtvi sviju vremena, maštari dragi – boraca braća, na zemlji ovoj sto pokoljenja u ovom jednom danu korača. ","Rodoljubiva poezija"
"Ne stidim se što sam, kako vi velite, varvarin sa Balkana, tla prljavštine i bure. Čujte sad, i kod nas ima neke vama nepoznate kulture. Vi prvo ispitujete i sumnjate, daleki ste i od rođenih sinova, za trpezu svoju ne posadite svakog tuđina; vi možete da pijete a da svakom ne pružite čašu vina. A kod nas su još stari običaji grubi: mi puštamo svakog pod svoje sleme, kod nas se još i s namernikom ljubi, kod nas se podvizi zbog gostoljublja čine; kod nas svaki čovek ima čitavo pleme prijatelja i rodbine. Vi, doista, imate nekoliko miliona Hristovih kipova, na svakog čoveka po jednoga, imaju ga drumovi i polja, apsane i škole; a kod nas, kad ljudi veruju u Boga, u sebi ga nose, i tiho mu se,skoro u snu, mole. Vi, istina, za svaki kut života imate sprava i mašina, sve ste sračunali i sve znate; izumi su vaši za divljenje; a mi još imamo starinske alate, ali sve je kod nas još zdravo i prirodno kao glina: i umiranje, i rađanje, i življenje. Vi imate čitave zbirke pravila i nauka o slobodi, o svemu se kod vas piše i pripoveda; ali mi i po nepisanim zakonima slobodno živimo i nekog prirodnog držimo se reda,s lično ognju, vetru, i vodi. Kod vas je, zbilja, sve tačno propisano, kako se jede, govori, oblači; a mi, kad govorimo, vičemo i mašemo rukama, i čorbu glasno srčemo, i u rukavicama smo kao na mukama. Sve je kod nas zaista prosto: obuću nosimo od svinjske kože, puno je kod nas seljačkih navika i stvari; i kraljevski preci naši doista su bili govedari. Narod naš, zbilja, u gnevu može da kolje,ruši i pali; ali mi nismo oni što smišljeno tlače, mi ne smatramo da je svet celi naše polje; mi ne bismo podneli ni urođenik prašumski da zbog nas plače; duša nam je prostrana, iako smo brojem mali. ","Rodoljubiva poezija"
"„Moj dobri rode, svi su lagali, I tvoj su vidik sav pomračili; Za svojom srećom samo tragali, I svuda krali, i sve tlačili. I mesto mleka, krv su sisali, U stradanjima tvojim dugima, Tvoje su svetlo ime brisali, Da ne znaš ko si među drugima. S ubicama su crkve stvarali, I s izdajnikom gorde tvrđave; U zakletvi te svakoj varali, Na vodi digli moste rđave! Na zgarištu ti drže govore, Na gubilištu podlo piruju, Na bunjištima sade lovore… I mrtve uče sad da miruju. Moj dobri rode, svi su rđavi, Vapaj tvoj ne čuju što tuguje! Izdajnik i sad još u tvrđavi, S ubicom žrtva sada druguje. Loman je, rode, most na provali, Svud su u pričest otrov stavili… S lupežom sve su novce kovali, Sa krivokletnikom zavet pravili.“ ","Rodoljubiva poezija"
"Domovina, to nije mrtva gruda koja nas gvozdenom rukom veže; to je ljubav za oblak što plovi ovuda, za pesmu što se ovde razleže; ljubav za klasje što bogato buja, za ruže što su na grobljima svele, za tresak letnjih besnih oluja, za tugu ptica koje se sele. Domovina, to su sve one spone kojima nas život za se spaja, radost kad naša zvona zazvone, toplota majčinog zagrljaja. Domovina, to su: želje, tajne, magla što preko polja plovi, to su naše bajke beskrajne, domovina – to su svi naši snovi. ","Rodoljubiva poezija"
"Ja sam gazio u krvi do kolena, I nemam više snova. Sestra mi se prodala I majci su mi posekli sede kose. I ja u ovom mutnom moru bluda i kala Ne tražim plena: Oh, ja sam željan zraka! I mleka! I bele jutarnje rose! Ja sam se smejao u krvi do kolena, i nisam pitao: zašto? Brata sam zvao dušmanom kletim, I kliktao sam kad se u mraku napred hrli, I onda leti k vragu i Bog, i čovek, i rov! A danas mirno gledam kako mi željenu ženu gubavi bakalin grli, i kako mi s glave raznosi krov; – i nemam volje – il nemam snage – da mu se svetim. Ja sam do juče pokorno sagibo glavu I besno sam ljubio sram. I do juče nisam znao sudbinu svoju pravu – Ali je danas znam! Oh, ta ja sam Čovek! Čovek! Nije mi žao što sam gazio u krvi do kolena i preživeo crvene godine klanja, radi ovog svetog saznanja što mi je donelo propast. I ja ne tražim plena: Oh, dajte meni još samo šaku zraka I malo bele, jutarnje rose – Ostalo vam na čast! ","Rodoljubiva poezija"
"Ja pevam grla čista kao što drvo lista pevam kroz lavež pasa kao što pšenica klasa pevam, s grumenom zemlje u šaci kao što sin peva o Majci i molim anđele dečicu bestelesnu da mi usliše i prime pesmu. Ovo je moja jedina i jevanđeljska Zemlja-Majka Moja kneginja moja gospođa varošanka moja seljanka storučica A oko nje se digla halabuka i hajka ko da je vučica ko da je hajdučica. Nagrdiše mi zemlju onoćiše mi dan zatrniše mi sunce pa se ježim i srdim Oljagaše mi ime i prezime kuću i ukućane al ja se opet ponosim što sam Srbin! Kažu da sam divljak i da nisam u pravu što branim svoju kuću svoj krst i krsnu slavu A oni meni u mojoj rođenoj Zemlji udaraju međe prekrajaju tapije i pečate crvenim voskom prozore, vrata, kapije. Trpaju na moje pleće svo belosvetsko smeće i čekaju da padnem da kleknem ili bar da se zgrbim ali ja stojim ko krst ko Hristovo raspeće i ponosim se što sam Srbin! Ponosim, kažem ali u mom ponosu nema poniženja prema drugima gordosti ni poruge Kad bi svi ljudi mogli da se ponose onim što su ne bi niko imao razlog da mrzi druge. I samo što ponekad proškrgućem gnevno ne bi li me čula planeta usnula jer znam da nas čeka prokleto Lijevno đe u njemu bijeli se kula! Moja Zemlja je ista onakva kakva je uvek bila Duša joj ko lebac ko kiseljak starinski Svakog je Ona tim lebom dočekala i počastila i ispratila, s poslacima onako domaćinski. Samo se više ne slažemo sa jednom Božijom besedom Ko tebe kamenom, ti njega lebom Promenili smo malo i mi svoju čobansku ćud pa sad ko nas lebom mi njega lebom, medom i vinom a ko nas kamenom mi njega kamenčinom I zato smo evo stali pred strašni sud. Poabaše mi ruho naružiše mi lice Okovaše mi srce u lanac i katanac Uspavaše mi pčele i ućutkaše ptice al ja se opet ponosim što sam Srbin Balkanac! I samo što ponekad arlauknem gnevno ne bi li me čula planeta usnula jer nas opet čeka prokleto Lijevno đe u njemu bijeli se kula! Samozvani mirotvorci što nas zavadiše crnim tamnjanom nam Zemlju okadiše. Dišebrižnici bez duše i srca glavešine, glavonje i glavoseče bez glava pobornici za ljudska prava i slobodu pouzimaše nam ključeve svih brava pa čak i nasušni hleb vazduh i vodu. Đavolji sinovi i pasji sinovci korov ištrkljao iz bolesne klice srebroljupci pravdomrsci krivodelci i drugi zlikovci okrivljuju mene za svoje krivice. Blate me, brate Ivo, za trojicu Muče me kao Malog Radojicu ko Starog Vujadina sa obadva sina Oće da me pretvore u makovo zrnce Kradljivci istine i sunčevog sjaja podmeću mi svoja kukavičja jaja Tako postah neka napast nečuvena Napastvujem dnevno tri stotine žena pečem belu decu, pravim čak i Crnce Sude mi za svoje grehe i zločine i za ono što oni meni čine Gospode, pogledaj ozgo iz plaveti i zaštiti me od ovih aveti! Moji mladi se čude što se trujem i lečim pesmom psovkom inatom kao i moji stari Šta bih ja drugo sa ovolikom tugom Kriv sam jedino zato što ne umem da klečim (osim da prostiš pred ženom kad radim neke stvari) A grešan što proćerdah uz dert i žal i sevdah onako vašarski bećarski i ratarski svoj stid kosovski i ponos kajmakčalanski Ali to ne shvataju ni preci ni potomci golobradi starci i bradati osnovci. Moj đed je bio domaćin čovek u osvit ovog veka Imao je vršalicu vodenicu valjalicu tri lampeka Moj otac je džambasio besne konje i karuce A ja imam samo dušu samo ovo ludo srce što mi priča u grudima o životu o ljudima što mi peva što mi plače što se smeje što me boli što mi bije neprebolno kao ono teško zvono zvono crkve kralja Petra na Oplencu u Topoli! I neću da budem sluga ni žbir ni udvorica ni paž Zato mi staviše na glavu trnov venac srama A moja Zemlja je tek izašla iz jama Moja kraljica, obučena u pšenicu i raž Moja velikomučenica Srbija ukavežena popljuvana i sama Ali ja znam da je sve ovo jedna velika laž i ponosim se što sam Srbin Srbenda sa Balkana! ","Rodoljubiva poezija"
"Ja, Rab Božji, Srbin, sa prosedom bradom izjavljujem radovoljno kroz lance i žicu pred svedocima Silom, Mukom i Nepravdom da sam kriv i da priznajem krivicu! Kriv sam što sam neko, a ne niko i netko. Kriv sam što u doba opšteg srbobrsta idem u pravoslavnu crkvu doduše, poretko i što se krstim ovako s’ tri prsta! Kriv sam što jesam, a treba da nisam. Kriv sam odavno što stojim uspravno i gledam u nebo, umesto u travu. Kriv sam što se drznuh protiv krivde, kriv sam što opet slavim svoju krsnu slavu! Kriv sam što pišem i čitam ćirilicom, kriv sam što pevam smejem se i psujem (a ponekad i lajem) kriv sam, i priznajem da ne znam što znam, da znam što ne znam. Kriv sam, i da završim sa najvećom krivicom (pre nego što se zacenim od smeha). Kriv sam, tvrdoglavac što sam Pravoslavac i Svetosavac, i što ne verujem u sveti zločin i oproštaj greha! Ako to priznam da sačuvam glavu izgubiću časni krst i krsnu slavu Ako ne priznam crno mi se piše ceo svet će na moju zemlju da kidiše. Rulje bivših ljudi lopova i golja čopori robota i drugih monstruma kidisaće na moje voćnjake i polja i na moju belu kuću pored druma oko koje, kao najlepše dive cvetaju trešnje, jabuke i šljive. Pa evo, priznajem i to za spas roda. Ja više ne postojim skinite me s’liste ja sam od sad samo vazduh, svetlost i voda tri elementa koja vam koriste, a ovo što pred vama govori i hoda to je ono što vi od mene stvoriste! Moja ružna slika ozverena lika koju umnožavate u večeri i jutra a to je slika vaše svesti i podsvesti To nisam ja, spolja to ste vi – iznutra! Moj dušmanine sa hiljadu ruku s hiljadu slugu i sluškinja laži ubrao si mi Sunce k’o bulka raži. Moji će potomci piti jed i čemer, a tvoji već piju gorku medovinu za krvav novac kojim puniš čemer rasprodajući moju djedovinu. Usud će ti ludačku košulju obući i tek tada će se malo razdaniti ili će planeta od sramote pući i sve nas u isti ambis sahraniti! Mnogo ste važne zemljo moja mila Ti i Tvoje sestre istina i pravda čim se na vas digla ovolika sila čim su na vas zinule krivda i nepravda. Rulje bivših ljudi ubica i golja čopori robota i drugih monstruma palacaju na tvoje voćnjake i polja i na moju belu kuću pored druma oko koje, kao najlepše odive cvetaju lepe,jabuke i šljive. Šta će ovde džihadlije krstaši ameri koji Ti čereče sinove i kćeri? Mora da su čule belosvetske bande da imaju zlatna srca pa ih vade da ih presade u sopstvene grudi ne bi li i oni tako bili ljudi. Gospodo tužioci suci i dželati ispisali ste mi svoje zapovesti po zenicama najfinijem staklu. Što teže živim, lakše ću umreti. Zašli ste mnogo u noć poodmaklu ali uzalud ćete linčovati najgostoljubiviji narod na planeti (zbog čega ćete goreti u paklu) jer ljudsko srce, čudo nad čudima, neće da se primi u vašim grudima! Mi se ne plašimo smrti crne kuge – već ropskog života i bolesti duge. Smrt je česta pojava međ’ nama Srbima kao što su proleće, leto, jesen, zima i nije strašnija pogotovu danju od suše, poplave, zemljotresa, mraza kad je čovek sretne na svome imanju okađene duše i svetla obraza! Zlonamernici siti i maniti sve mi zabraniste u rođenoj kući al’ ne može mi niko zabraniti da pevam i da se smejem, umirući a to se vama više ne događa ni kad svadbujete ni kad vam se rađa! Poštedite me koca i konopca i razapnite me na vrhu planina kao vaši praoci što su moga praoca Isusa Hrista Nazarećanina. Ja ću da vas gledam a vi zažmurite inače će vam se oči rasprsnuti od sjaja mog lica. Samo požurite! Što me pre razapnete, pre ću vaskrsnuti!!! ","Rodoljubiva poezija"
"Danas plamsaš samo od krvi najboljih što su maču dali svoja tela spravna, blešteći u duhu i u čistoj volji, božanstvena zemljo pravoslavna; Juče ti si bila moćna i velika, i za usne dece mleko, med i vino, dok se ne skrhaše pod gradom čelika grudi tvoje dece, srpska domovino. Sutra, sabirući i danas i juče, zasjaćeš u duhu i u živoj moći. Jer će slavu sloma unuci da uče kao zoru spasa iza teške noći. Al’ ni novi narod, niti ponos međa nikad više neće da ti ovaj vrati, ponositi pogled iza hrabrih veđa što su znale divski u ponor gledati. Tvoje mirno čelo pod pretnjom užasa, i vijanjem vetra strave i strahote, i molitvu tamnu i gluva nebesa, to je danas vreme najveće lepote. ","Rodoljubiva poezija"
"U tvrdom stegu lanca obje mu ruke stoje; U gusti mrak je bačen, ne vidi svjetlosti zraka, Okolo njega guje i akrepi se roje, Memla ga bije jaka. Ali mu ipak licem po koja radost sine: U nebo pogled šalje, molitvu bogu pjeva, Sred ovog crnog mraka, sred ove mrske tmine U nadi srce zgrijeva. Nadaj se, patniče, nadaj, i sanjaj sanak sveti! U tvrdoj vjeri nade tješit se, krijepit znaj, Ta bog će čuti molbu, puknuće lanac kleti I ropstvu biće kraj ","Rodoljubiva poezija"
"Sa obale sinjeg mora Gledam jednu st’jenu golu, Šibaju je b’jesni vali, Predavaju ljutom bolu. Ona trpi sve udare, Trpi muke, jade same. Ta stijena usred mora, Na tvoj život potsjeća me. I tebe su boli trli, Lomila te crna tuga, – Al’ ti nisi, Đuro, vrli, Nikom htio biti sluga. – Trpio si… Nemilosno, Sudbina ti jade slala, Al’ za milost nije s’ nikom Tvoja glava preklanjala. Imao si divnu vilu, Mehlem tvojih ljutih rana, Njoj si pjev’o pjesmu milu, Lučom svetom obasjana. Pa i Srpstvu pjevao si, Moć mu pjesmom srcu liv’o; – Tvoju pjesmu slava nosi, Vječnost joj je Bog dariv’o. Oni mnogi, što su bili Za vremena tužna tvoga U kadifi i u svili, Sred groba su ledenoga. Za ime im ne zna niko – K’o da nisu nigda bili – A tebi se, naša diko, Lovorovi v’jenci svili. Tvoje ime svijet znade, Tebe Srbin obožava, Jer ga tvoja pjesma kr’jepi I duši mu snage dava. Pa dok srpsko sunce blista, – Kog, v’jekovi kivni, gase – Dopiraće tebi gori, Ti ćeš čuti roda glase; „Neka mu je vječna slava! Za Srpstvo je rad polag’o, Pjevao mu noću, danju – Ostavio njemu blago!“ ","Rodoljubiva poezija"
"Padajte, braćo! Plin’te u krvi! Ostav’te sela, nek gori plam! Bacajte sami u oganj decu! Stresite s sebe ropstvo i sram! Ginite, braćo, junaci, ljudi! Za propast vašu svet će da zna… Nebo će plakat dugo i gorko, Jer neće biti Srbina… Mi nesmo braća, mi Srbi nesmo! Ili vi neste Nemanjin soj? Ta da smo Srbi, ta da smo ljudi — Ta da smo braća — oh, bože moj!… Ta zar bi tako s Avale plave Gledali ledno u ognjen čas? Ta zar bi tako — oh, braćo draga! Ta zar bi tako prezreli vas? Prezrite bratstva, pokor i kletvu! Što nebo dade, pogaz’te vi! Ta nije l’ grešno, nije li grozno — Krv dece vaše gledamo mi!… A gde je pomoć, il’ suza bratska? Il’ „Juriš, rode, za brata svog!”?… U veljoj bedi, smrti i krvi Danas vas, same, ostavlja bog!… Al’ opet, grešan, grešno sam pevo — Ranjeno srce naroda mog! Ta Srbin kipi — kipi i čeka — Al’ ne da đavo… il’ ne da bog! ","Rodoljubiva poezija"
"Gledao sam potok bistri Kako skladno bruji, A prate ga razdragani Sa pjesmom slavuji. Pa mi srce zadrhtalo Od tog skladnog hora, Zadrhtalo, a ja kliknuh Kroz tišinu gora: „Čuj me nebo, čuj me Bože, Na prestolu gori! Čuj, što srce mlađano ti Srbinovo zbori:“ „Daj i nama takvog sklada, Ka’no sklad slavuja, Pa da s’ onda ne bojimo Nikakvih oluja!“ ","Rodoljubiva poezija"
"Jefimija, ćerka gospodara Drame I žena despota Uglješe, u miru, Daleko od sveta, puna verske tame, Veze svilen pokrov za dar manastiru. Pokraj nje se krve narodi i guše, Propadaju carstva, svet vaskolik cvili. Ona, večno sama, na zlatu i svili Veze strasne bole otmene joj duše. Vekovi su prošli i zaborav pada, A još ovaj narod kao nekad grca, I meni se čini da su naša srca U grudima tvojim kucala još tada, I u mučne čase narodnoga sloma, Kad svetlosti nema na vidiku celom, Ja se sećam tebe i tvojega doma, Despotice srpska s kaluđerskim velom! I osećam tada da, ko nekad, sama, Nad nesrećnom kobi što steže sve jače, Nad plamenom koje obuhvata tama, Stara Crna Gospa zapeva i plače… ","Rodoljubiva poezija"
"U ovom narodu krste imenom Vuka kada odnose decu veštice, vampiri i čume, da bude manje smrti i manje muka, da bude više dece za snove i buduće bune; u ovom narodu rastu Vukovi krotki i blagi što jednom zdravom nogom stignu do nakraj sveta — gde li bi sa obe noge stigli. U kakvoj pitomoj dragi zaustavili jedra kad ovilene, okrilate, kad ljubav im za sve ljude raskrili nedra. Kratka ti, Vuče, noga, pamet ti, Vučino, duga, srce ti naše, široko, a dubok čemer i tuga. Gavranovi na Mišaru kljuju junacima oči, kako, Vuče, iz mraka, kako iz ove noći? Iverje rasuto kako skupiti za veliku vatru i uvek se ponovo roditi i uvek ponovo sve moći, i ne dati da te satru ni da ti ime zatru i nikad ostati sam bez prijatelja i druga. Uvek ti budno na straži pitomo Pomoravlje, Jadar i Pocerina sanjaju snove budni … Raste smilje i kovilje i raskovnik, sunčano žuto, i raste devojkama ruzmarin, svatovsko cveće; čašu ti sunca u zdravlje, Toplica crnim grozdom nazdravlja ti u spomen, kad li pokupi toliko mramorje i biserje reči i pesme koje nikad umreti neće. Svi ustanički kresovi tvojom se pojiše pesmom i opet slobodi zaveru skovaše crne ptice u Srbiji što umirati ne može i što umreti neće dok je sloboda ne obgrli čarobnom rukom; bukte plameni pesama iz partizanskih vatri. Vuče, hvala ti za stih, za pobunu onu dragu, hvala za Srbiju koja se umirit ne može, kojoj je sloboda uvek od sunca bliže, za sve stare Vujadine i sinove svih ustanika, za pesmu koja iz mrtvih diže. ","Rodoljubiva poezija"
"Ja Srbiju pamtim iz detinjih snova, u nevolji teškoj u patnju uraslu, mesto kiše uvek ledom zatrpanu, gradoviti oblak na pustom salašu, i ruku prosjačku na bednome pragu kraj bogatih njiva i zrelih voćnjaka, ja Srbiju pamtim iz narodnih priča, čuda od ljubavi, čuda od junaka. Znam tu zemlju bune i zemlju tišine, gostoprimstvo toplog u domaćem kutu, zemlju, gde se umire i gine i upale stope na blatnjavom putu, i znam čežnju bolnu, čežnju nerečenu za nečim što niko doživeo nije, tu Srbiju drugu, pićem opijenu koja srce traži pored provalije, ali znam još jednu, treću, najmiliju, nju sam srela skoro slobodi na tragu, njoj sam zavolela tu dušu dečiju koja traži sunce na besnom oblaku, koja ispod leda, gromovitog besa, lepotu, slobodu, i širinu sanja, i okove za njih sa vešala stresa, životnija posle svakog umiranja. ","Rodoljubiva poezija"
"Mi znamo sudbu i sve što nas čeka, No strah nam neće zalediti grudi! Volovi jaram trpe, a ne ljudi — Bog je slobodu dao za čovjeka. Snaga je naša planinska rijeka, Nju neće nigda ustaviti niko! Narod je ovi umirati sviko — U svojoj smrti da nađe lijeka. Mi put svoj znamo, put bogočovjeka, I silni, kao planinska rijeka, Svi ćemo poći preko oštra kama! Sve tako dalje, tamo do Golgote, I kad nam muške uzmete živote, Grobovi naši boriće se s vama! ","Rodoljubiva poezija"
"1. Ljubim te, ljubim, dušo, Ljubim te, raju moj! A osim tebe nikog, Do samo narod svoj. On će sa mačem doći, Kad kucne jedan čas, Otet’ će staru slavu, Dobit’ će novi glas. A ti ćeš, moje sunce, Svo blago moje — svo, Ti ćeš mi rodit’ sina, Da čuva blago to. 2. Ako mi rodiš sina, Rodi mi Miloša; A bude l’ mila ćerka, Nek bude Milica: Krvavo ide vreme Srpske osvete, Trebaće zemlja srpska Hrabre Miloše. Al’ bio Miloš ili Lepa Milica — Samo da Srpstvo ljubi, Ljubi Srbina… 3. Kaži mu, kaži, da je Ljubavi naše cvet, Da je u Srpstvu nik’o, Video dan i svet. Pevaj mu srpsku pesmu, Njome ga tišaj ti, Sa njome búdi čedo Beskrajne ljubavi. Opominji ga, dušo, Slavnih starina; A svakad — svakad žarko Da ljubi Srbina! 4. Ne treba njemu zemlje Međa dedovi’ — Sa zemljom neka sude Srpski knezovi. a njemu bojno koplje, Paloš ubojan, U levu ruku abrjak, Bojan — trobojan. P’ onda mu podaj hata Mamna — pomamna, Pa reci: »Sine, idi, Goni dušmana!«… 5. Na nebu nema zvezde Da sija kao ti; Pa baš ni sunce nema Take svetlosti. A gde je srca, srce, Da tako ljubit’ zna? A gde je duše, dušo, Lepog anđela? na našoj zemlji nema, Ni nebo nema tog — Ta što je lepo bilo, Meni je dao Bog. 6. Često te u snu snivam, Moja ljubavi! Često te tako viđam, Cvete ubavi! Pa grlim nebo plavo, grlim, uzdišem; A ljubim sunce jarko, Ljubim, izdišem. Al’, evo, zora sviće, I, evo, prođe san, Al’ tebe nema, nema — Nema da svane dan! 7. Pa gde si, gde si, dušo, Gde si, anđelu? Zašto mi kriješ lice, Ružu rumenu? Ta da je jedno carstvo, Da ga pregazim, Pa da na onom kraju Sunce opazim; Il’ da je jedan Dunav, Da ga preplivam, Pa da na tvojim grudma Nebo uživam! 8. Ali te krije tamna, Pusta daljina — Daleko mi je Banat, Crna haljina. Pa ko će znati, dušo, Da l’ tebi nije zlo? Možda i tužiš tamo, Moja divoto? Il’ još i ne znam, sunce, Za tvoje jade sve? Al’ ti da znadeš da mi Srce umire! 9. ah, zaludu me doma Lepo tešiše — U srcu mi je teško, K’o da izdiše. Čujem mu tuge neme Lagani tužan poj — Za tobom plače, dušo, Za tobom, raju moj! Al’ tebe nema — nema, Da ga utešiš, Il’ da mi srce plačno Srcu prigrliš. 10. I rekla si mi pisat’ Mnoge promene, Na svakom belom listu Zlatne spomene. Al’, evo, evo, prođe I ovaj crni dan, K’o jedna tamna senka, K’o jedan gorki san, A pisma jošte nema — Nema, anđelu, Da rosom živne dušu, Ružu uvelu! 11. Il’, možda, dršće ruka? Da nesi bolna ti? Oh, samo to da nije, Moja ljubavi! Po duši, možda, lebdi Gorak uzdisaj? A možda mi se ledom Umiva duše raj? Oh, ćuti, ćuti, srce! Ne kobi tako ti! Ta Bog je Bog i tebi — Bog je milosti!… 12. I došao je listak Knjige prebele, I pisala si meni, Mili anđele! A listak lebdi, diše Kao dušica, A duša sija, trepti Kao rosica. Il’ možda ga je suza Gorka kapala? Il’ ga je, možda, tuga Tvoja pisala? 13. Jesi li čula, dušo, Da ponoć uzdiše, Kad joj na crnim grudma Zvezdu raniše? Jesi li vid’la, sunce, Gde slavuj umire, Kada mu vihor belu Ružu razdire? Onda ćeš znati, čedo, Verovat’, raju moj, Kako je srcu mome, Duši ranjenoj!… 14. Žubor voda šljunkom teče, Huji šumica, A na nebu zvezda trepti, Zvezda danica. Srce moje igra, bije, Sve se previja — Čini mi se, moja dušo, Da je Srbija! A od one zvezde sjajne Činiš mi se ti, Pak bih iš’o — išao bih Zvezde ljubiti!… 15. Pa baš da umrem, dušo, Da me sahrane; Pa baš i pep’o groba Da mi nestane — Ostaće ljubav moja, Veruj, ostati, I dok je sveta, veka, Da će trajati! Pa ako t’ srce ljubav Samo veruje, Čućeš u nemoj noći Kako tuguje… 16. U lepom vrtu rošen, Cvet je iznik’o, Na tvojim grudma nošen, Svetu s’ privik’o. U ljubavi je našoj Miris izveo, Pri rastanku je našem Pao, uveo. Pa kada umrem, dušo, On će ostati, Pa će na grobu, možda, Opet cvetati… 17. Još nikako glasa nema Mani Srbinu, Da mi javlja sreću moju, Tvoju sudbinu. Da mi kaže: »Dragi brate, Rodio se sin!« Da mi kaže: da je junak, Da je Srbljanin. Da nacrta muško čedo, Da opiše soj — Da je Srbin, da je junak, Da je porod moj! 18. Crne veđe, crne oči, A ne čuješ plač; A kada bi zaplakalo, Za šaren bi mač, Da se njime igra čedo, Da se našali, Il’, srčano, od kolevke Parče odvali. E, tako je srpsko dete, Bre, Turčine, bre! S golim mačem u svet juri, S mačem umire… ","Rodoljubiva poezija"
"Ja znam sva tvoja lica, svako šta hoće, šta nosi, gledao sam sve tvoje oči, razumem sta kažu, šta kriju. Ja mislim tvoju misao za čelom ti u kosi, ja znam tvoja usta šta ljube, šta piju. Ej, piju od tuge, od znoja, od muke, od noći, od sijerka koji se teško melje. Ja sam u mlinu, sred buke žrvnja, čuo sve tvoje želje i brige tvoje, oj, Srbijo među pesmama među šljivama oj, Srbijo među ljudima na njivama, oj, Srbijo među pesmama, među stadima, oj, Srbijo, pesmo među narodima. Pesmo tužna, meka si milošta što plače kao krv grožđa, kao suza mosta, kao onaj poljubac, onaj miris perja što utka u gugutanje svoje gugutka. Oj, milošto meka, klik si divlje plovke nad jarom iz koje stasa crveni ugalj sunca u zrnu svakog klasa, ali bosa pesmo gluve žalopojke, kad prestaju pesme, kad počinju psovke? Gladna ruke, slepe jadikovke, kad će hajduk bune iz tebe da grune? Psovke i psovke, ej, u čije zdravlje zalud je oranje, zalud je letina? Kletve i kletve, za čije je truplo kravlje nabrekla Mačva od žita, oteklo Pomoravlje, bure u bune, za čije se zube lavlje dimi od mleka ovca i dimi planina, kad Mačva nije sita, kad Mačva nije sita? Kroz mukle lance dana, koža suvonjavih. Svu su je proderali duboki rovovi bora. Od rovovskog rata od zemlje poplavi i skori se lice preko gladi – kora; to lice što nije lice, ti dani što nisu dani, ti dani ranjenih lica, ta lica kao tabani; trnje im ne može ništa i ništa – udari… A svako od tuge za dan kao vek čitav ostari I zbrčka se, oj, Srbijo među bunama, među šljivama, oj, Srbijo među ljudima na njivama, oj, Srbijo među pesmama, među brdima, oj, Srbijo, pesmo među narodima. Tužna pesmo, majko stara, brat nam je u taljigama dovukao iz grada kamenu ploču, kamenog dinara, za med našeg znoja, vino našeg rada. A đikaju deca u lazigaćama, pod kosom, u blatu, među svinjama, među patkama, hraniš ih, Srbijo, druže, više prosom, više postom, više bajkama, uspavankama, više gatkama, i pokrivaš ih mrakom što tako teško pada da gnev po cele noći do oblaka pali bunom iz koliba, polja, vinograda, pevajući srcem što sebe ne žali niz sedmu rupu na krajnjoj svirali, oj, Srbijo među bunama, među šljivama, oj, Srbijo među ljudima na njivama, oj, Srbijo među pesmama u grudima, oj, Srbijo, buno među narodima. ","Rodoljubiva poezija"
"Oj Kozače, ratni sine!… Sred grmljave i zveketa, Usred naše bojne muke, Slušao sam tanke zvuke, Pune bola, pune seta, — Ko da slušam stare bajke — Tvoje glasne balalajke. Gledo sam te, pun miline, Kako jezdiš, kako letiš, I krvavom šaškom pretiš; Pa još kad se Kozak setiš Tvoje lepe Ukrajine, U oku ti plamen sine, Polego bi tanku zmiju, Megdandžiju — bedeviju Preko polja da se vine — Ali gde je zemlja lepa? Gde je stepa?… Oj Kozače, bojni brate! Poznajem ti tešku muku I po pesmi i po zvuku, Po uzviku i jauku, Što zadrkće sa usana Kao želja usijana… Pevaš pesme tužne, mile, Od ljubavi i megdana, Pa se sećaš strašne sile, I strašnijih jošte dana; Ta bojeva davni’, stari’, Sa Tatari i Madžari, I kozačkoj novoj slavi, Na Timoku i Moravi, — Kako ste se onda bili, Kako ste se krvavili: Protiv sto si sam išao, Na hiljadu jurišao: Zuji kuršum i kumbara, Grme gore i doline, A Kozaku duša stara Od siline i miline — Dirnut handžar iz korice Ili listak iz gorice, Kad se vihor igra njima — Zatreperi u prsima. Pa, Kozače, brate mili, Kad otideš tvome kraju, Kozačkome zavičaju, I zatreseš balalajku, Pozdravi nam staru majku Ukrajinu… ","Rodoljubiva poezija"
"Tebi da pevam — tebi, tiranko! A duh mi mori otrov i gnev; Uvreda tvojih žaoci jetki Potpaljuju mi plemenit spev. Milionima narodi pište, Milion grudi prosipa krv — Milionima pale kućište, Milion ljudi gmiže kô crv. I milioni dolaze smerno Jevropi gordoj na holi sud: „Ne može više, raja ne može Snositi jaram, mučiti trud! „Tiran nas gazi, sramoti žene, Useva naših otima plod. Presudi, silna da l’ život može U takvom igu nesrećni rod?. . . Izginućemo! . . . „Pa izginite!“ Podsmeha tvoga gordi je zbor. „I ginućemo, ginuti slavno — Il’ mačem preseć Gordijev čvor! Izginućemo — ali slobodni, Jer Srbin neće da bude rob! Tamo daleko, na svetom groblju, Potražićemo život il’ grob!“ ","Rodoljubiva poezija"
"I ovaj kamen zemlje Srbije, Što preteć suncu dere kroz oblak, Sumornog čela mračnim borama, O vekovečnosti priča dalekoj, Pokazujući nemom mimikom Obraza svoga brazde duboke. Vekova tavnih to su tragovi, Te crne bore, mračne pećine; A kamen ovaj, ko piramida Što se iz praha diže u nebo, Kostiju kršnih to je gomila Što su u borbi protiv dušmana Dedovi tvoji voljno slagali, Lepeći krvlju srca rođenog Mišica svojih kosti slomljene, – Da unucima spreme busiju, Oklen će nekad smelo preziruć Dušmana čekat čete grabljive. I samo dotle, do tog kamena, Do tog bedema – Nogom ćeš stupit možda, poganom! Drzneš li dalje? … Čućeš gromove Kako tišinu zemlje slobodne Sa grmljavinom strašnom kidaju; Razumećeš ih srcem strašljivim Šta ti sa smelim glasom govore, Pa ćeš o stenja tvrdom kamenu Brijane glave teme ćelavo U zanosnome strahu lupati! Al jedan izraz, jednu misao, Čućeš u borbe strašnoj lomljavi: „Otadžbina je ovo Srbina!“ ","Rodoljubiva poezija"
"Srbine brate nemoj iznemoći! Ta znaju oni prava našeg moći; Ta znaju oni ko po sramu luta, A znaju ljude sa pravoga puta; Ta znaju otrov iz svojih izvora, I znaju da se to piti ne mora, Ta znaju oni, znaju, dobro znaju — A ti se drži dok i ne priznaju! Ta znaju oni da mi nismo četa, I da je nama domovina sveta; Provide oni narodne nam grudi, I znaju za čim svesna duša žudi; I znaju da se rado trpi za rod, I znaju da smo i kakav smo narod; Ta znaju, znaju, dobro oni znaju — A mi se drž,mo dok i ne priznaju! Ta znaju oni šta je želja srećna; Ta znaju da je pravda samo večna; I znaju oni — u dobroj su školi — Da jedna rana celo telo boli; Ta znaju oni i uvide čisto Da Srbin neće u samoubistvo; Ta znaju oni, znaju, dobro znaju — A mi se drž,mo dok i ne priznaju! Ta znaju oni da smo tvrdi, smeli, (A još bi malo varati se hteli), A znaju da smo jednostavna duša, I da se narod izdajica gnuša; Ta znaju oni šta nam svima preti, I strah već preza u njinoj pameti; Ta znaju oni, znaju, dobro znaju — A mi se drž,mo dok i ne priznaju! Ta znaju oni među taštom trudu, I znaju oni da je to zaludu. Sećaju s, oni svojih prijatelja Kad nas je stegla opšta kuga velja. Ta znaju oni da đavo ne spava; Da sloga samo nas i njih spasava; Ta znaju oni, vrlo dobro znaju — A mi se drž,mo dok i ne priznaju! Ta znaju oni, braćo moja mila, Gde propast zija — daleko nam bila! Ta znaju oni gde je grob slobode, Znaju i tebe, moj junački rode, Čuli su, vid,li, kud se željom krećeš. Da drukče ne znaš, ne možeš i nećeš, Ta oni znaju, vrlo dobro znaju — A mi se drž,mo dok i ne priznaju! ","Rodoljubiva poezija"
"U srcu ljubav jača od smrti U glavi misao veća od glave I to je odbrana zemlje Strašni su ratnici pod zemljom, vojnici odbrane Zaliha snage spremna ako živi klonu I to je odbrana zemlje Velika reč ni iz srca ni iz glave Već iz zemlje ko biljka ili cvet Raste, i to je odbrana zemlje Namučeno zrno misli cvet Dan misli sunce I to je odbrana zemlje Koliko je zemlje iza nas Toliko je snage u nama I to je odbrana zemlje ","Rodoljubiva poezija"
"Neka druga zemlja u sreći sija, meni si ti uvek najmilija. Nek drugu zemlju bogatstvo kiti, u tebi volim siromah biti. Sem tebe nikud ne tražim blaga Srbijo draga I ako kadgod na stranu pođem, opet ću tebi natrag da dođem ko mile laste, što nekud lete, al’ posle opet natrag dolete. Van tebe neću da znam za blaga, Srbijo draga Nek tuđe nebo radost prolama, nek tuđe gore ječe s pesmama, ja volim, majko, u tebi biti, pa makar mor’o i suze liti. Van tebe neću sreće ni blaga, Srbijo draga Tek kada gusle preda mnom gude, pa mi se želje sinovlje bude; kad čujem tvoju negdašnju slavu, ja onda ves’o podižem glavu, ko da sam steko silnoga blaga, Srbijo draga Kada o Vuku slušati stanem, ja onda gnevom sinovljim planem. Al’ kad se Miloš u pesmi peva, e onda milje dušu razgreva, a srcu nova pridođe snaga, Srbijo draga Kada se o turskom zulumu zbori, krv mi uzavri, kipi i gori. A kad se peva o Veljku slavnom, il’ bojnom polju, Mišaru ravnom, to mi je draže od svetskog blaga, Srbijo draga Neka te moje uzdanje prati, nek ti se negdašnja slava vrati Neka te tuga zanavek mine, neka ti sunce zanavek sine Od toga većeg ne tražim blaga, Srbijo draga ","Rodoljubiva poezija"
"1. Po svetim poljima otadžbine moje Mnoge svete humke rasturene stoje, Gde vitezi vrli u danima slave Položiše glave. 2. Od kapija tvrdih Vindobone grada, Do obala cvetnih gde proleće vlada, Grob do groba leži i svedoči javno, Da ginusmo slavno. 3. Pa i ovaj spomen, gde zamišljen stojim, Jeste nemi svedok o viteškoj sili… Međe carstva svoga grobnicama svojim Mi smo beležili. 4. Ni crni kiparis, ni zelena trava Tvoju svetu humku ne pokriva sobom, Dojčine-viteže! Al’ je nikla slava Nad sravnjenim grobom. 5. Sin majke Agare i prizreni Juda, Sa pobožnim strahom obilaze tuda: Smrt slaveći tvoju, na koju se seća Toliko stoleća! 6. A i na što crnog kiparisa grana? Dan pomena stiže. Toga slavnog dana Odslužena biće, što okove kida, Strašna panihida. 7. O vitezi srpski, pepelišta tavna Pohodiće tada naši milijuni, Mesto tužnih zvona horiće se trube I naši plotuni. ","Rodoljubiva poezija"
"Otadžbino, majko moja, I dedova mojih slavni’, Dokle stižu krila tvoja I pitome tvoje ravni? Pokaži mi međe svoje, Tvoje gore, reke tvoje. „Od Budima, do Soluna, I gde Timok zlatni stiže, I gde šumi bistra Una, I Lovćen se nebu diže – To su moje kršne gore, Kuda Srbi srpski zbore“. Otadžbino, majko moja, Što je tužno lice tvoje? Zašto hrabra deca tvoja Suzom kvase lice svoje? Kakav bol im muči grudi, I duboki uzdah budi? „Moja deca suze liju, Jer ih dušman muči stari, Dušmanski im krvcu piju: Turci, Nemci, i Madžari. Što slobodan svuda nije, Zato Srbin suze lije“. Otadžbino, majko tužna, Ima l’ koga u mom rodu, Da raspali roba suzna Na boj sveti za slobodu, Ko u doba ona stara, Protiv Huna i Avara? „Prihvatite luč slobode Usred ove ropske tame; A stariji nek vas vode Gde ginuti valja za me: Knjiga, to je luča tvoja, Srbadijo, nado moja!“ ","Rodoljubiva poezija"
"Tužno šumi hladna Drina I Miljacka bistra voda, Jer Bosna je potlačena, Njena slava i sloboda. Opustele cvetne ravni, Pod zgarištem sela leže, A potomci Ninoslava U gudure mračne beže. Eno čedo majka vodi, Od užasa da ga skrije, Umoran je deda pao, A unuka suze lije. A kad hladni vetar dune, I žarko nam leto ode, I oni će tražit krova Gde ih suzne oči vode. Zato tužno šumi Drina, Zato tuži Bosna cela, I Bosanac suze lije Na zgarištu svojih sela. ","Rodoljubiva poezija"
"Zastavo moja, zastavo trojna, Svijeno srce naroda bojna, Zar već u tvojim bojama spava Crvena krvca i krvca plava? O čemu snivaš kad se ne njijaš? Jel te rođeno koplje probolo, Te od beline rođene svijaš Samrtni pokrov na telo golo? Zastavo moja, zastavo trojna, Svijeno srce naroda bojna, O čemu snivaš? Da li se sećaš vekova davnih, Vekova davnih, časova slavnih, Šareni leptir kad si još bila, Po lepom vrtu srpske celine Proletajući s cveta na cvet? U suncu slave šar ti se krila Divno preliva, A ti počiva Na cvetnoj ruži dušanske sile Sisajuć iz nje zanos i svest. Slavan to beše srpski lepirak I srpskog vrta zanošljiv mirak, Slava se naša daleko čula, Čula je za nju istočnica bula, Čula je za nju, pa se dokrade, Pod jaglukom joj lepirak pade, Zanesen slavom od vrta svog. Bula mu krila rezati stade Na šarengaće za dilber-kade Mekog saraja padišinog. Da li se sećaš još i tih dana, Te crne trage sramotnih rana Srezanim krilom stidljivo skrivaš? Zastavo moja, zastavo trojna, Svijeno srce naroda bojna, O čemu snivaš? Problagovala s’ u lakom sanu Sumornu zimu narodnog stida, Al’ već u tebi proleće granu, Sarajske čini sa tebe skida; Sunce slobode i krstov znače Mlada će krila da ti ozrače. I ti se prenu iz teške kobi, Čauru ropstva krilima probi, Polete suncu i krstu svetu. Al’, još u letu, Stade te piska, stade jauk. Ne behu to zraci sunašca zlatna, To beše mreža pauka gladna, Suzama gorkim beljena, prana, Naroda klana, poisisana, A usred mreže krstaš pauk: U prepredenoj golemoj mreži, Srpski lepirak – evo ga leži! Paučinom si sapet u krili’, Gmizavi pauk po tebi mili, Šeće se po tvom srcu strvenu, Sisa ti plavu krv i crvenu, A ti zar živiš, zar očekivaš? Zastavo moja, zastavo trojna, Svijeno srce naroda bojna, O čemu snivaš? Ako još ima krilatih snova Ispod okova, Oh, onda sanjaj oblake crne Što će ih vreli juže da zgrne, Oblake crne, oluje besne I munje kresne I grom i jek; Vihor da sapon raskine mreže, Tebe u vrte tvoje donese, Grom da sažeže Pauku vek. Il’ ako ne mo’š od sreće ružne Zamislit, druže, toplote južne, Bujice lužne, vihore kružne: A ti bar usni severne stege, Mećave, ciču, smetove, snege, Da krune pršte na čelu živu, Korice mrznu o sablju krivu, Na krvav porfir da zgrije krv! A kamol’ krvnik u plaštu sivu, A kamol’ pauk, a kamol’ crv! Pa nek i tvoje srce prehladni, Tek da te pauk ne jede gladni, Tek da mi nisi strvini strv! ","Rodoljubiva poezija"
"Mati, mati, mila mati, Oh, da mi je samo znati Moju ljubav iskazati Prema tebi što mi sja! Vidjela bi da j’ vrelija Od sunašca štono sija, I od suze da j’ čistija, Od ljubice nježnija. Ali, opet, nije tako Uzvišena, bujna, jaka, Vrela, topla, silna, žarka, Majko moja milena, Kao što s’ u tvojih grudi Prema tvome sinku budi, Bez prestanka gdje mu rudi Sreće zora rumena. Pa šta ću ti, mila mati, Za tu svetu ljubav dati? Kakvim će te darivati Darom dobri sinak tvoj? Kako tebi da isplati – Oh, da mu je samo znati! – Mila moja, dobra mati, Oko njega truda znoj? Oh, čujem ti riječi mile: „Nagrada mi sva je, sine: Čini dobra i vrline, Vjeran budi rodu tvom! Čuvaj jezik, vjeru svoju, Za nju gini i u boju – Nek guslari slijepi poju O tvom djelu junačkom!“ Pa ja ti se kunem, mati, Da ću ime čuvat znati; Kunem ti se nebom, mati, I svom mukom roda mog: Do posljednjeg dana, trena Da ću kao kruta stijena Stati čela uzgorena Na braniku doma svog. ","Rodoljubiva poezija"
"Neka zima čini čuda, Nek rasiplje snijeg svuda, Proljeće će doć’. Neka nebo magla prati, Sunašce će zasijati, Ružičasta moć. Priroda će opet tajna Raspučiti njedra sjajna, Darivat’ nam med. Zabrujaće potočići, Zamirisat’ baj-cvjetići Svuda upored. Pa nek zima čini čuda, Nek rasiplje snijeg svuda, Proljeće će doć’. I patnika, sirotana, Koga gone sa svih strana, Neće satrt’ noć. Ne malakši bolom, jadom, Već se uzdaj čvrstom nadom U božju pomoć! ","Rodoljubiva poezija"
"O Balši, i Dušanu Silnom, da umukne krik. Vlastela, vojvode, despoti, behu sram. Hajdučkoj krvi nek se ori cik. Ubici dište Vidovdanski hram! Slavi, i oklopnicima, nek umukne poj. Despotica svetih nek nestane draž. Gladan i krvav je narod moj. A sjajna prošlost je laž. A ko nas voli, nek voli kamen goli. Nek poljubi mržnju i mrtve. Iskopane oči, vino što se toči, u slavu ubistva i žrtve. O pravdi i pobedi svetoj nek umukne krik. Ocevi i braća i sestre behu sram. Osveti, majci našoj, nek se ori cik. Raji, riti, dište kosovski hram. A suncu i manastirima ugušite poj. Kadife i svile nek nestane draž. Jauk i groblje je narod moj. A sjajna prošlost je laž. Moj narod nije steg carski što se vije, nego majka obeščašćena. Znoj i sirotinja i mržnja što tinja u stidu zgarišta i stena. ","Rodoljubiva poezija"
"Ne boli nas. Gračanice više nema, šta bi nam takovska groblja? Marko se gadi buđenja i zore, grobovi ćute, ne zbore, u nebo diže naš prezriv osmeh roblja. Nećemo ni pobedu ni sjaj. Da nam ponude raj, sve zvezde sa neba skinu. Da nas zagrle koji nas more, i njina zemlja sva izgore, i kleknu pred nas u prašinu. da nam svi ruke ljube, i kliču i krune meću, i opet zatrube trube, cveće i čast i sreću. Mi više tome ne verujemo, nit išta na svetu poštujemo. Ništa željno ne očekujemo, mi ništa ne oplakujemo. Nama je dobro. Prokleta pobeda i oduševljenje. Da živi mržnja smrt prezrenje. ","Rodoljubiva poezija"
"Zidajte hram beo ko manastir. Nek šeće u njemu Mesec sam i plače noć i mir. A na hram dižite crnu sfingu naroda mog. Nek se sve zvezde što jezde osvrnu za smeh čudovišta tog. Zidajte hram beo ko manastir. Nek šeće u njemu Mesec sam i plače noć i mir. U hramu nad Milošem i Markom uokvirte zlatom na oltaru žarkom pečate plave i rumene, žute i crne i šarene. Pečate plave i rumene žute i crne i šarene, ljubičaste i zelene. Pečate ustava i prava, zakona i štatuta, privilegija hiljadu puta, obećanja i fermana, pohvala sa svih strana, naroda mog: da vidi Bog. Zidajte hram beo ko manastir. Nek šeće u njemu Mesec sam i plače noć i mir. ","Rodoljubiva poezija"
"Nemamo ničeg. Ni Boga ni gospodara. Naš Bog je krv. Zavejaše gore mećave snega, Nestaše šume, brda i stene. Ni majke, ni doma ne imadosmo, selismo našu krv. Nemamo ničeg. Ni Boga ni gospodara. Naš Bog je krv. Rascvetaše se groblja i planine, rasuše vetri zore po urvinama; ni majke, ni doma, za nas nema, ni stanka, ni dece. Osta nam jedino krv. Oj. Ona je naš strašan ponos. ","Rodoljubiva poezija"
"Polje kao svako Dlan i po zelenila Mlad mesec kosi Pšenicu selicu Dva ukrštena sunčeva zraka Slažu je u krstine Kos naglas čita Tajna slova rasuta po polju Božuri stasali do neba Služe četiri crna vetra Sjedinjenom krvlju bojovnika. Polje kao nijedno Nad njim nebo Pod njim nebo. ","Rodoljubiva poezija"
"Kradu mi pamćenje, Skraćuju mi prošlost, Otimaju vekove, Džamijaju crkve, Araju azbuku, Čekićaju grobove, Izdiru temelj, Razmeću kolevku. Kuda da čergam s Visokim Dečanima? Gde da predignem Patrijaršiju? Uzimaju mi ono Što nikome nisam uzeo, Moje lavre i prestonice, Ne znam šta je moje, Ni gde mi je granica, Narod mi je u najmu i rasejanju, Pale mi tapije I zatiru postojanstvo. Zar da opet zatrapim Svete Arhangele? Da mi pomunare ponovo Ljevišku? Očni živac su mi odavno rasturili, Sad mi i beli štap otimaju, Žrtveno polje sa krvavom travom Ne smem da kažem da je moje. Ne daju mi da uđem u kuću Kažu da sam je prodao, Zemlju koju sam do neba kupio Neko im je obećao. Ko im je obećao Taj ih je slagao, Što im ne obeća Ono što je njegovo? Zato jurišaju na mene udruženi Kivni što sam ih poznao. ","Rodoljubiva poezija"
"Tvoje sunce nose sad na zastavama, Ti živiš u besnom ponosu sinova; Tvoje svetlo nebo poneli smo s nama, I zore da zrače na putima snova. Još si uz nas, sveta majko, koju muče; Sve su tvoje munje, u mačeva sevu, Sve u našoj krvi tvoje reke huče, Svi vetri u našem osvetničkom gnevu. Mi smo tvoje biće i tvoja sudbina, Udarac tvog srca u svemiru. Večna, Tvoj je udes pisan na celu tvog sina, Na mač njegov reč ti strasna, neizrečna. Mlekom svoje dojke nas si otrovala, U bolu i slavi da budemo prvi; Jer su dva blizanca što si na svet dala – Mučenik i heroj, kap suze i krvi. Ti si znak u nebu i svetlost u noći, Kolevka i groblje, u odeći sunca; Ti si gorki zavet stradanja i moći, Jedini put koji vodi do vrhunca. Mi smo tvoje trube pobede, i vali Tvog ognjenog mora i sunčanih reka: Mi smo, dobra majko, oni što su dali Svagda kaplju krvi za kap tvoga mleka. ","Rodoljubiva poezija"
"Gledali smo kako umiru stojeći oni koje volimo Nema pesme izvan istine Volim te I kada bi poslali na mene životinje sa praznim očima Volim te I kada bi iz zemlje iskopali psa da laje na nas Volim te I kada bi mi budućnost premestili iza mene I kada bi me ubili Volim te ","Rodoljubiva poezija"
"Ne plačem samo s bolom svoga srca Rad zemlje ove uboge i gole; Mene sve rane moga roda bole, I moja duša s njim pati i grca. Ovdje, u bolu srca istrzana, Ja nosim kletve svih patnji i muka, I krv što kapa sa dušmanskih ruka To je krv moja iz mojijeh rana. U meni cvile duše miliona – Moj svaki uzdah, svaka suza bona, Njihovim bolom vapije i ište. I svuda gdje je srpska duša koja, Tamo je meni otadžbina moja, Moj dom i moje rođeno ognjište. ","Rodoljubiva poezija"
"Ostajte ovdje!…Sunce tuđeg neba, Neće vas grijat kô što ovo grije; Grki su tamo zalogaji hljeba Gdje svoga nema i gdje brata nije. Od svoje majke ko će naći bolju?! A majka vaša zemlja vam je ova; Bacite pogled po kršu i polju, Svuda su groblja vaših pradjedova. Za ovu zemlju oni bjehu divi, Uzori svijetli, što je branit znaše, U ovoj zemlji ostanite i vi, I za nju dajte vrelo krvi vaše. Kô pusta grana, kad jesenja krila Trgnu joj lisje i pokose ledom, Bez vas bi majka domovina bila; A majka plače za svojijem čedom. Ne dajte suzi da joj s oka leti, Vrat’te se njojzi u naručju sveta; Živite zato da možete mrijeti Na njenom polju gdje vas slava sreta! Ovdje vas svako poznaje i voli, A tamo niko poznati vas neće; Bolji su svoji i krševi goli No cvijetna polja kud se tuđin kreće. Ovdje vam svako bratsku ruku steže – U tuđem svijetu za vas pelen cvjeta; Za ove krše sve vas, sve vas veže: Ime i jezik, bratstvo, i krv sveta, Ostajte ovdje!… Sunce tuđeg neba Neće vas grijat kô što ovo grije – Grki su tamo zalogaji hljeba Gdje svoga nema i gdje brata nije… ","Rodoljubiva poezija"
"Zlaćani oblačić noćivaše na grudima hridi-velikana; na put pođe još za jutra rana, po plaveti veselo igraše. Vlažan trag tek osta u mrštini starog kama. On osamljen stao, dubokim se mislima predao, i tihano plače u pustinji. ","Misaono - refleksivna poezija"
"Vitorog se mesec zapleo u granju Starih kestenova; noć svetla i plava. Kô nemirna savest što prvi put spava, Tako spava more u nemom blistanju. Čempresova šuma bdije; mesec na nju Sipa svoje hladno srebro; odsijava Modro letnje inje sa visokih trava. Zatim krik. To kriknu buljina na panju. Ribarsko seoce poleglo na stenu, I sišlo u zaton; i kroz maglu mlečnu Jedva se nazire, kô kroz uspomenu. Sve je utonulo u tišinu večnu. Ni šuma, ni glasa; samo jednoliko Izbija časovnik kog ne čuje niko. ","Misaono - refleksivna poezija"
"Teče i teče, teče jedan slap; Što u njem znači moja mala kap? Gle, jedna duga u vodi se stvara, I sja i dršće u hiljadu šara. Taj san u slapu da bi mogo sjati, I moja kaplja pomaže ga tkati. ","Misaono - refleksivna poezija"
"U predvečerje, iznenada, Ni od kog iz dubine gledan, Pojavio se ponad grada Oblak jedan. Vjetar visine ga je njiho, I on je stao da se žari, Al oči sviju ljudi bjehu Uprte u zemne stvari. I svak je išo svojim putem: za vlašću, zlatom il za hljebom, A on – krvareći ljepotu – Svojim nebom. I plovio je sve to više, Ko da se kani dići do boga; Vjetar visine ga je njiho, Vjetar visine raznio ga. ","Misaono - refleksivna poezija"
"Gle malu voćku poslije kiše: Puna je kapi pa ih njiše. I bliješti suncem obasjana, Čudesna raskoš njenih grana. Al’ nek se sunce malko skrije, Nestane sve te čarolije. Ona je opet kao prvo, Obično, jadno, malo drvo. ","Misaono - refleksivna poezija"
"Sjedim u travi. Al ne sjedim sam. Na različku, što se lako njiše Do mojih nogu, sjedi jedan leptir, I mirno med mu iz modrine siše. Ne boji me se. Kao da se sviko Već posve na me. Ne smeta nas niko. ","Misaono - refleksivna poezija"
"Pod prozorom se zatitrali sunčani zraci vreli i na lice mu seli, kao kad majka lampu pali. On se probudi iznenada i hitro, lako skoči, ali se seti: odmor je sada – i opet sklopi oči. Soba se opet ispuni mirom, smrt preti svakom zvuku; zraci otvore vrata širom pa se tiho povuku… ","Misaono - refleksivna poezija"
"Mir duboki vodom vlada, nepomično more ćuti; niz pučinu glatku svuda gleda lađar zabrinuti. Nigde vetra s jedne strane! Smrtni pokoj, strašan, ledan! U daljini grdnoj tamo ne miče se val nijedan. ","Misaono - refleksivna poezija"
"Još kô da ga gledam. Pod oružjem stao, Uz jatagan trepte ledenice dvije. Spremni konjić frkće, nogom kopa, bije, Kao da bi na put gospodara zvao… Zora je. Mi deca kraj majčina skuta U dvorištu stali, srce nam se trese – Otac, evo, svima iz jasprene kese Po marijaš vadi za sretnoga puta… Mi mu ruku celuj, a on, kao jela Visok, izgrli nas, pa konjica bela Zakroči. I dokle rano sviće doba, Mi ga ispraćamo, i mahalom starom Pred njim sluga Jovan krače s džeferdarom, I meni se čini još ih gledam oba… ","Misaono - refleksivna poezija"
"Ljudi ulaze u kuće. Otvaraju kutiju sećanja. Zatvaraju svoje prozore. Onda još malo Kao krišom Gledaju kroz zavesu na asfalt u zaklaćeni krug Bačen sa neke lampe. Iza reke Ljudi ulaze u kolibe od blata Malo povijenih leđa. Slušaju Tu negde iznad čela Sad već samo Pomalo Igru vazduha i trske. Na utabanoj travi Između naselja i grada čija su imena zagonetke Koje neko postavlja Vojnici Tamni od sna Slažu oštre piramide od pušaka. Onda uhodaju u šator pognutih glava kao da se klanjaju. Inače Svuda okolo Ptice se pretvaraju u lišće. Zmije sasvim uspešno imitiraju pukotine na kori. Vode i ribe se mimoilaze Svako ka svome snu. Vetar je svoju providnu kožu razapeo o padinu brda Čiji se profil topi u tamnom vazduhu. Pod nebom Počinje da traje iz korena Jedno prekinuto sećanje svako na svome uzglavlju. Onda polako Zvezde naviklim znakom najavljuju metamorfozu I nevidljivo Tiho se iza kulisa menjaju uloge. Lišće se pretvara u ptice. Zmije i pukotine se pomiču svaka ka svome cvetu Svaki cvet ka svom suncu. Sad se već zna šta je vazduh Šta nije. To je već brdo u svojoj očiglednoj sigurnosti. Vetar se odlepio i mili svoj prvi korak Svoj nesigurni milimetar. Inače Svuda okolo Pod krovom od lima Pod krovom od trave ili od barske trske koja zviždi Iza providnog stakla koje se osvetljava U kamenim grudima zidova tako šarenim pola od sna i pola od kreča Otvaraju se oči svih živih. Mali Ponovo nevini krugovi. Trenutak je kratak i treba ga naprečac uhvatiti za uzde. Ljudi se bude bez oružja. ","Misaono - refleksivna poezija"
"Mre potonja svetlost i postaje smeđa, Oktobarsko sunce gasne iza huma… A tvoja je duša puna bolnog šuma, Teška suza stala u dnu tamnih veđa. Dok u tvome vrtu dan očajno tinja; U tamnoj se senci rasplakale česme; Šumi gora, kao rosa da rominja, A u tebi huje rime moje pesme… Huje tamne rime, ko mistično vrelo, Kroz lišće, i zvezde, i sen što još pada: U svakome stihu ima suza jada, U svaku je strofu leglo srce celo. ","Misaono - refleksivna poezija"
"Celo je nebo u nju stalo, Senke joj kao provalije; I sve je polje za nju malo, I potok mrava iz nje lije Prolaze kroz nju sjajne vreže, I jedan crni refren zloći; Jejina jedna tu sad leže Novog i strašnog cara noći. Stoji pod suncem koje daždi Tvrđava usred polja naga. A grom jedanput kad je zaždi, Nestaće kao bog, bez traga. ","Misaono - refleksivna poezija"
"Oh! mir mi dajte! Čas je kad ispod kruga tmuše Magluštine horizont isprekidani guše A džinovsko svetlilo crveni se i mre, Kad zlato brežuljaka prekriva hume crne, Kao da ovih dana, dok je jesen tiho trne, Zarđaše od sunca i kiše krošnje sve. Oh! ko će da dočara, da stvori iznenada Onamo – dok u hodnik sumračje meko pada A ja se na prozoru prepuštam snima, sam – Mavarsku varoš neku, blistavu, neviđenu, Što poput vatrometa rasplamtelog u trenu Zlatnim vršcima zdanja probija maglen pram! Nek iskrsne preda mnom, nek izmami iz mene Pesme, kao jesenje nebo zasutonjene, Nek mi u oči sine magični odraz njen, I dok se u stišanom žamoru dugo gasi, Neka mi ljubičasti horizont moj ukrasi Hiljadom kula, kao čipkasta duga sen! ","Misaono - refleksivna poezija"
"Bliži se, bliži,leto; u duši već ga slutim. Pomalja zlatnu kosu u zrelim njivama žutim. Zrikavci su mi rekli koje u putu sretoh: “Bliži se, bliži leto.” Bliži se, bliži leto. Pomalja usne rujne u bulkama crvenim. Mirisu livade bujne i polja i šumarci koje u putu sretoh: “Bliži se, bliži leto.” Bliži se, bliži leto. Kao sjajna carska kruna, zlatna mu svjetluca kosa rumenih svitaca puna. Svi su mi oni rekli kad ih u putu sretoh: “Bliži se, bliži leto.” ","Misaono - refleksivna poezija"
"Po Vojvodini se roje zelene pčele, ljubičasta zasipaju oranja, dave se u vodama Tamiša i Begeja i hvataju se o mostove i skele, grozde se poljem o šumarke i međe, uzleću s plota i točku sa paoca i kolovozu sa srebrnih leja. Nikad odjednom ne videh toliko pčela, na njive što su još sinoć bile smeđe pala su krilca crvena i bela, a iz slomljenoga u ogradi koca zeleni i modri rojevi se viju. Proturim li glavu na prolećni vetar, lice na njemu glogom mi procveta. Po Vojvodini se roje mlade pčele, kao deteline list su im krioca, uvlače mi se u nedra, u pazuha, i zuje oko snova i oko sluha. Nigde nema više grančice gole; pružim li ruku kroz prozor, istog trena roj prolećni sa zukom na nju seda i sva olista kao prut topole; nagnem li se iz zahuktala voza, kosa mi namah postane zelena, o trepavice se nahvata zelena rosa. Po Vojvodini se rasule svetle pčele, krioca su im sitna kao u prosa; dignem li oči nebu, tamo leži neskupljen beo otkos do otkosa. ","Misaono - refleksivna poezija"
"Vedra mesečina morske vale ljubi. Kroz otvoren prozor najzad stiže lahor. Sultanija gleda more koje plaho Srebrnim talasom crni otok rubi. Iz ruku, drhteći, pada joj gitara. Sluša… Prigušeni zvuk odjeke diže. Da li turska lađa to s otočja stiže Grčkog, pa veslima gluhi odjek stvara? Da li kormorani to rone, pa voda Kao biserje im s krila se rasula? Ili to u more ruši stene s kula Zloduh što zviždeći po tvrđavi hoda? Ko to kraj harema uzburkava more? Ni crni kormoran koga njiše voda, Ni kamenje zida, ni milenje broda Čija duga vesla s valima se bore. To su teške vreće, gde se jecaj gubi. Ko traži, naći ce, tu, pod talasima, Kako nesto ljudsko miče se u njima… Vedra mesečina morske vale ljubi. ","Misaono - refleksivna poezija"
"Čuo sam kako pčelica zuji kad med iz cveta kroz nju prostruji. Čuo sam kako kišnica pljušti i kako zrela pšenica šušti. Čuo sam kako livade zriču kako žubore i pućpuriču. Čuo sam kako majka plače i krije suze u maramče. Čuo sam kako ona pevuši kada joj sunce sine u duši. Sve sam ja čuo i znam šta znaći kad se otac naoblači. Mada mi svaki nežni zvuk prija, meni je ipak najmilija Starinska svirka majčinog glasa blaga k’o žubor rečnih talasa. ","Misaono - refleksivna poezija"
"Noć mračna i pusta. Mraz hvata i bije. U čađavoj izbi kuje kovač stari; Na domaku ognja lice mu se žari, Niz kosmate prsi znoj potokom lije. Pod udarom snažnim lete iskre krupne K’o da se meteor rasipa u noći, I on, s teškim maljem u ovoj samoći, Izgleda k’o simbol snage nedostupne. Trudi su ga časi stvorili u čelik – O, kako je zoran! O, kako je velik, I sjajan k’o veče na vrsima jela!… I dokle po selu šušti grmlje drače, On garavom rukom zamahuje jače, I s nakovnja leti snoplje zlatnih strela… ","Misaono - refleksivna poezija"
"Gle, ide lepa kao noć maja Zvezdanog neba i vedrih klima, Sve najlepše od mraka i sjaja U liku svom i oku ima, Umekšanom svetlošću Raja, Što od neba ga dan ne prima. Tek senka jača s manje zraka – I slabi slast neiskazanu U talasu njenih uvojaka, I blaga svetlost u vedrom danu, Gde ćuti misao slatka svaka Svu draž u čistoti razabranu. S tog obraza i čela vedrog – Što tiha je, a reč ne gubi – Smešci zbore u boji nežnog, Da njenu prošlost blagost rubi, Da njen duh ne zna greha zemnog, A srce njeno čisto ljubi. ","Ljubavna poezija"
"Slavna igla u ne manje dostojnom slave plastu, u gradskom polumraku, polusjaju što se vrti, u gradskoj vrevi, plesu i kriku tmastu tanana pesmica smrti. Gornja svetlost ulice, gornja svetlost grada. Sve nam crta taj grad, i ovu vodu, i kratak zvižduk kraj uskih fasada, što uzleću uvis, uzleću na slobodu. Devojčica-sećanje luta kroz grad, na dlanu monete zvone, mrtvo lišće kruži kao rasuto rublje, nad reklamnim panoima nebo uske prima avione kao gradske ptice, nad gvozdenih brodova stubljem. Ogromna kiša, kiša širokih ulica lije po martu, kao u te dane povratka, koje nismo zaboravili. Sad ideš sâm, ideš sâm po asfaltu, i ususret ti lete blistavi automobili. Evo i život prolazi, svetlost na zaliv pada, šušteć haljinom, mnogo imena, dok zvone ti pete, ti ostaješ s tim narodom, s tim vekom ponad grada, jedan na jedan, ma koliko da si dete. Devojčica-sećanje po gradu luta, dolazi veče, lije kiša, i, makar joj maramicu iscedi, devojčica stoji kraj izloga, odeću gleda što vek steče, i taj večni motiv života bezumno zviždi, ne štedi. ","Misaono - refleksivna poezija"
"Pucala je zora kao kora Noć se s mukom predavala danu Grlio sam smrznutu Svetlanu Pokraj Save na Kalemegdanu. A sa vrha Nebojšine kule Drozd je pesmom budio grlicu Ja nabreko k’o topovsko đule Sva mi dugmad otpala na šlicu. A Svetlanu suncem obasjanu Od te muke spopanuli žmarci Pa mi tiho šapnula na uvo -Mače moje jedu mi se čvarci- Kasnije nas našli milicajci Od idile osta samo slika U stanici ostaše podaci Jedne kurve i jednog pesnika. ","Ljubavna poezija"
"Leti, čim dan mine, cvetna polja tako Iz daljine miris opojni svoj liju, Da u snu prozračnom mi lebdimo lako, Uva skoro budnog, sklopljenih očiju. Jasnije su zvezde, mrak blaži izgleda; Polusvetlost večnim svodom je rasuta; Da izgleda svu noć nežna zora bleda, Čekajuć da grane, u dnu neba luta. ","Misaono - refleksivna poezija"
"Ne trepti list na grani, Niti se lahor kreće, Džbuni su uspavani: Trava i rosno cvijeće Po tihom zraku siplju mirise daha svog. Sa jatom snova tajni’ Anđeo mira bludi, U visu zvijezda sjajni’ Rajska se pjesma budi I po svjetovi zračni s njome se javlja bog. Podigni oči bajne Hramu nebesa tije’, Nek vide zvijezde sjajne Najljepše zvijezde dvije U kojima se rađa svjetlost života mog. ","Misaono - refleksivna poezija"
"Lutam po prvom snegu i ledu, u duši cveće procvalih snaga. Veče je plavom žižicom zvezdu zažeglo iznad puta mi draga. Ne znam da l’ sjaj, il’ mrak je spolja? Da li to peva vetar il’ peto? Možda su mesto zime na polja labudi pali na mesto sveto. Divno si ti, o polje belo! Greju krv moju pretihe studi! Prosto bih hteo uz svoje telo, da stegnem breza te gole grudi. O tihe šumske, dremljive humke! O ti radosti, prebelih njiva! Prosto bih hteo da sklopim ruke, da grlim vrbe ta bedra živa. ","Misaono - refleksivna poezija"
"U četiri jutrom, leti, San ljubavni još se sanja. Miris noćnog svetkovanja Zorom kroz šumarak leti. Na ogromnom se Gradilištu, Gde sunce Hesperida teče, S rukavima zasukanim Komešaju drvoseče. U pustinji biljnoj treba Oplate da spreme krasne Gde će raskoš gradska da se Smeje ispod lažnog neba. Za radnike – podanike Jednog vavilonskog kralja – Venero, pusti ljubavnike Čija je duša puna slavlja. O kraljice pastira! Daj radniku rakiju životvornu, Nek mu snaga bude mirna Do kupanja u podnevnom moru. ","Misaono - refleksivna poezija"
"Na malom skveru s dve-tri klupe I s bukom što se slabija čini U sunčano se podne skupe Starci iz kuće u blizini. U kaputima starim mnogo (Jer čemu nov kad dugo traje) Žmire put sunca ili strogo Zure u tramvaj što tu staje. I ćute. A kad tramvaj jekne I krene s bukom u daleko Šta jedan od njih drugom rekne Ne čuje grad (ni od njih neko). Dvojica šakom klupu stežu Kao da se za život vežu Ili da su na sunce oba Izašli malo iz svog groba. Kad jedan od njih malo kasni Šapuću o tom: šta je s njime? A čim ga spaze – budu glasni I veselo mu viču ime. Plavi se tako mart nad njima. Strepe da se ne vrati zima. Sa uglačane tramvajske šine Svaki čas sunce gasne, sine … ","Misaono - refleksivna poezija"
"Često su, rado sedeli na kosi brega,sanjivoj. Otud su dobro videli crkvu, zatvor, perivoj. Levo se talasale travke u ribnjaku dugom. U pesak baciv sandale, sedeli su, drug s drugom. Rukama obgrliv koleno, gledahu: oblak se odalji. Kraj bioskopa su leno kamion čekali bogalji. U kršu cigala, oprana konzrva je bleštala. Nad vrhom purpurnih vrana kružeći je kreštala. Od mosta do kupatila auta – stalno, nanovo., Pod crkvom zvona se klatila: električar je svadbovo. Na bregu: tiho, bez zbuka, pirka svež povetarac. Ni krika, ni zvižduka, jedino zuji komarac. A travke, gde su sedeli, bile su potabane, Svuda su se crneli ostaci njihove hrane. Krave su jezicima to mesto uvek trle. To beše poznato svima Jedino njima – ne. Šibice se nisu vedele, ni viljuška, pala u pesak. Šutnuta vrhom cipele, boca je vraćala bljesak. Začuvši mukanje krava, kretoše niz zavijutke, odoše, bez pozdrava, ko što su i sedeli – ćutke. Niz dve padine su hitali, kadikad – bočno gotovo. Pod njima se grmovi splitali i otplitali, ponovo. Gazeć i klizeći, na smenu. Nad vodom je izgrala zraka. Stigoše, u istom trenu do staze i do ribnjaka. Dole u sumrak plavi dve su se svadbe susrele. Haljine i košulje u travi, nežno su se belele. Svita oblaka se micala u tamne ralje sutona. Para se sa zemlje dizala, i stalno ječala zvona. S cigarom jedan leno, drugi uz spoticanje, išli s istovremeno, niz dve bočne putanje. Niz breg, levo i desno, putem koji razdvaja. Odjednom, kroz vazduh, pretesno jeknuše dva vapaja. Naglo se razdvoji žbunje, grane se razvrgoše. Kao da se uz sev munje, u mučnom snu trgoše. Uz urlik zinuše grane, ko otvor u zemlji, velik. Pred svakim, sa dve strane naoštren blesnu čelik. Jednoga sekira klapi i krv se, po satu, rasu. Drugi od srčane kapi sam umre, u istom času. Zločinci, krvavih ruku (krv je kapala njihova) baciše ih u ribnjak. U muku tako se sretoše iznova. Ka stolu, ka svojim mestima išli su ženici. Baš tad pastiri sa strašnim vestima dotrčaše u grad. U smiraju su zasjale gomile oblaka, razbludno. U žbunju krave su stajale ližući krv požudno. Električar je trčao po poadini a šurak pored puta. Nevesta je u pozadini stajala sama i ljuta. Starica, ispod ponjave, pantliku je vrtela, u vihoru pijane jurnjave svadba je k brdu letela. Jurili su, bez glave, tapkali po šibljaku. Žbunjem su, mučući krave silazile k ribnjaku. Bila je nesnosna jara i ugledaše, svi skupa, gde se u sočivici otvara, ko okno u mrak, rupa. Ko će ih dići iz mrtvih, iz mrtvih voda ribnjaka? Smrt je ko voda vrh njih, ko voda iz njinih stomaka. Reč svaka njom se ostrvi, lastar se uz kolac savi. Smrt je u polizanoj krvi, smrt je u svakoj kravi. Smrt je u hajci (daleko tobože jure lopuže). Crveno biće mleko tih krava posle muže. I vagon crveno plamti, i put crven izgleda. Iz crvenih, crvenih kanti – pojiće crvena čeda. III deo Smrt nije skelet s dugom kosom, dole u rosi. Smrt, to je taj žbun u kome svi mi stojimo bosi. To nije plač sa sahrane, ni crna osmrtnica. IV deo Ždralinjak, ružu, krin, perunike, božur, paviti; na strašan grob će njin cinkane ruže staviti; ljiljane, iz čijeg mirisa žestoka bije sila, šeboj buket narcisa i svežanj karanfila. Na obalu ih nosite, neka nebu se povere, gore, U reku ih bacite, a reka u tamne će ih odneti gore. U crne šumske potoke, kroz naselja jelova, kroz ritove, mrtve otoke do baltijskih bregova. Bregovi, to je mladost, koju još nismo upoznali. Ulice u neizbroju, Bregovi – mnogi kanali. Teški od bolova ponosnih. Bregovi – kraj zemlje. Po njima što više se penješ, to ih u daljini sve više ima. Bregovi – patnje naše lik. Bregovi – ime ljubavi dano. Bregovi – ridanje, bregovi – krik što odlazi i vraća se, neprestano. Svetlost bola, bezmernost bola, tuga, i strah, uz nju, naši snovi i patnja gola, u njihovom je sve to žbunju. Bregovi – slave večni čas. I uvek zdesna od naših patnji. Bregovi – to je iznad nas. Il za nama. U našoj pratnji. I kad je breg usred tmice, vrhovi se vide njegovi. Između jučerašnjice i sutrašnjice Idemo. Idemo. Kao snegovi. Smrt – to su samo ravnice. Život – bregovi, bregovi. ","Misaono - refleksivna poezija"
"Nisi sam: Pored tebe rastu travke i savijaju se. Tri šiljata lista nešto čudno šume. Skakavac je skočio sa busena na cvet. Otkinut rep guštera je novi stanovnik: Niko sem tebe ne zna da se umnožio svet. Nisi sam. Gaziš trulo lišće bosim nogama. Pod petom si prelomio prut: Jedna ptica prhnu preko tvoga ramena. Prislonio si uho dole: Ti bi sad da čuješ pesmu kamena. Nisi sam. Kome li se tvoje oči smeškaju? Možda misliš da te ostavio um? Opet gledaš crnu zemlju što se puši. Nešto se dešava sad u tvojoj duši. Možda ti već čuješ zlatni žitni šum? ","Misaono - refleksivna poezija"
"Golem i mračan, neveselo Stoji, bezimen kao travka; U njemu huči gorsko vrelo, I noću prespi jedna čavka Usamljen večno, strašna grmen, U prvi sunčev trenut sjanja, Niz ozarenu baci strmen Crni sen svoga očajanja. A noću nebu zavihori, Kad zna da bolno sve zanemlje – I zvezdama po svu noć zbori Gorke samoće ove zemlje. ","Misaono - refleksivna poezija"
"Padaju sutoni prvi plavi, I zvezda već zrači sa rečnog dna. Zasipa s topola mir po travi. . . Anđeli veslaju barke sna. Nestaje i s danom deo mene, Putima neznanim kud i sve. . . Lagano, kao što i cvet vene, Umiru jeseni hladne, zle. A kad u trenut neki kasni, Sve stvari zažele zadnjeg sna – Pred kim će poći da negde zasni Ledena zvezda sa rečnog dna? ","Misaono - refleksivna poezija"
"I Azijom dok putuješ, noćiš u tuđim kućama, zatim izbama, hamamima, magazama – u kulama brvnatim čija čađava stakla prostor drže na uzdi, bundom se pokrivaj i uvek se trudi da ležiš s glavom u uglu, jer teže je u uglu tome zamahnuti – pritom u mraku – sekirom nad njome otežalom od maločas popitog, i po propisu tebe zaseći nasmrt. U kvadrat krug upisuj. II Boj se široke jagodice, uključno s mesecom, ospičave kože obraza; pretpostavljaj smeđima oči plave, posebno ako put vodi k šumi, guštari tavnoj. Obično, u očima razrez je ono glavno, jer je bolje uvideti, u poslednji trenutak, to da – mada hladniji – providniji je od kaputa, jer led može da pukne, i u pelinu bolje je da koprcaš se nego u laži lepljivoj poput meda. III Svagda izberi izbu u čijem se dvorištu dese pelene. Pajtaj se samo s onima ispod pedeset. Muško te dobi dovoljno saznalo o sudbi je da bi ti pripisalo nešto što sebi je pre, a to nešto je – žena. Krij u ovratnik bunde novce; i u nogavicu pod kolenom, ako budeš lišen prtljaga; al ne u čizmu: nađu! U Aziji, čizme su prve previđene za krađu. IV Miči se sporo: treba li puzati – puzaj, kažu planine, veličanstvene izdaleka, a besmislene iz blizine, ona su forma površine što stoji okomito, i, naizgled horizontalna staza, bršljanu vitom slična, vertikalna je, u biti. Tako je s planinom: stojiš – ležeći, a ležiš – stojeći, dokaz da jedino neovisan si u padu. Tako se savlada namah strah, vrtoglavica nad ponorom, il ushit u planinama. V Ne odzazivaj se na “Ej, momče!” Ostani gluh i nem. Čak i kad znaš jezik, ne izražavaj se na njem. Trudi se da se ne cepaš na anfas i iz profila; ponekad, lice je prosto – ne moje. I kad pila njihova seče psetu grlo, mrštit se nemoj. Pušeći, gasi cigaru u ispljuvku. A kad se radi o odeći, oblači sivo, boje zemlje; u prvom redu veš, to smanjuje kušnju u njemu da zakopan budeš. VI Zastajuć u pustinji, strelu stvori kamenu da po njoj, naglo prenuvši se, shvatiš u istom trenu u kakvom smeru krenuti. Demoni, kad je tmuša, u pustinji putnika kinje. Onaj što zbor im sluša može da lako zaluta: korak u stranu i – nagrabusi. U pustinji su – kod kuće sablasti, demoni, dusi. Sam ćeš se u to uveriti, peskom škripeć, u dane kad i od tebe jedino će da duša preostane. VII Nikad ništa pouzdano ne zna čovek ni jedan. U vodičeva čvrsta, široka leđa zagledan, misli da u budućnost motriš, i pritome se drži od njega, po mogućnosti, na rastojanju. U srži, život je rastojanje – izmeđ danas i sutra, to jest budućnosti. I ubrzati treba korake svoje tek ako neko juri pozadi stazom tmičnom: ubojica, pljačkaši, prošlost i tome slično. VIII U kiselom zadahu krpa, vonju prešanih balega poštuj ravnodušnost stvari prema pogledu izdaleka. I ti si van dohvata – kad obris ti je izgubljen – binkola, uspomena, žandara ili rublje. Mljaskao u blatu, ili kašljao u prašini, kakva je razlika čim se obreteš u blizini? Čak je još i bolje da čovek sa nožem na tebe kao na stranca misliti ne može IX Duže no drugde na svetu čine se reke Azije, i bogatije aluvijem, što znači – mutnije; kada zagrabiš iz njih u pregršt, ostaje ilo, a koji iz njih piju, zabrinuti su šta se pilo. Nemaj poverenja u odraze. Preplovi na drugu stranu tek splavom koji delo je tvojih ruku. I znaj da na obali, noću, odblesak vatrin, klizeći niz reku, dušmanu će te izdati. X U pismima iz ovih mesta prešuti načisto sve s čim na putu sukobi se. Ali, šušteći listom, pričaj o sebi, o čuvstvima i dr. jerbo tamo pismo će da zadrže. I uopšte, sâmo premeštanje pera celom hartijijom jest i uvećavanje raskida s onima s kojim sesti ni leći više nećeš i, unatoč pismu, koje više susresti nećeš. Zbog čega, svejedno je. XI Kada usamljen stojiš na visoravni pustoj, pod bezdanom kupolom Azije, u čijoj plaveti gustoj pilot il anđeo katkad štirku bi rastapali; kad nehotice uzdrhtiš, ćuteći da si mali, seti se da prostor kome, čini se, ništa nije potrebno, u suštini, snažnu potrebu krije za pogledom sa strane, za merilima praznine. Tek tvoje oči mogu ovu uslugu da učine. ","Misaono - refleksivna poezija"
"Kraj crnih vešala, ljupkog bogalja, Plešu, plešu paladini, Mršavi druzi paklenog kralja, Kosturi, mrtvi Saladini. Gospodar Velzevul za kravatu vuče Crne te pajace što se nebu keze, I dok ih po čelu starom čizmom tuče, Uz pesmu božićnu s njima igru veze. A pajaci na to spliću ruke tanke: Iz orgulja crnih, iz tih šupljih grudi Koje su grlile ljupke vragolanke, Od tih se sudara ružna ljubav budi. Ura, o igrači lišeni stomaka! Skokovi su laki, dugo polje ovo! Hop! je li to bitka ili igra laka! Vrag je violinu loše naštimovao! O tvrdih li peta kada se bos ide! Kad košulje kože sa tijela otpire! Ničeg što im smeta i čega se stide. Snijeg im na lobanje stavio šešire. Pod gavranom – kapom za naprsle glave – S mršave se čupe parče mesa žuti: Kao da su oni usred bitke prave S kartonskim oklopom vitezovi kruti. Na balu skeleta zviždi bura ljuta! Ura! – ko orgulje gubilište viče. Iz plavkastih šuma vučji odjek luta, Crven se pakao horizontom miče… Hej, razdrmaj malo razmetljivce ove Što slomljenim prstom podmuklo prebiru Brojanice kičme, svoje pršljenove: Pokojnici, niste sad u manastiru! Oh! evo gde usred mrtvačkog plesa Velik ludi kostur u plam neba skače, Zanijet, kao konj se propinje i stresa I, jer mu je uže šiju steglo jače, Grči pest na kuku što krcka od stiska, Pa se, ko cirkuzan u svoj šator, gura Natrag, sa cerenjem što je blizu vriska, U taj bal, zanjihan pjevanjem kostura. Kraj crnih vešala, ljupkog bogalja, Plešu, plešu paladini, Mršavi druzi paklenog kralja, Kosturi, mrtvi Saladini. ","Misaono - refleksivna poezija"
"Ja sam došla pesniku u goste. Ravno podne beše, i nedelja. Napolju se vejavice zloste, A u sobi toplo je od želja. Sunce, neke boje malinove, Izranja kroz kolutove dima. Domaćin je ćutljiv.Poput sove Posmatra me vatrenim očima. Njegove su oči tako teške. Ko ih vidi, zanavek ih pamti. Zaklinjem se da ne pravim greške: Ne smem, ne smem u njih pogledati. I tako se začela beseda… Dimno podne u sobi mrak hvata. U visokom domu koji gleda Na široke Neve morska vrata. ","Misaono - refleksivna poezija"
"Pod prozorom mojim Bela brezica je Ogrnuta snegom Ko srebrna da je. Na punim granama Ledenim po strani, Razvile se rese Ko beli đerdani. U tišini stoji Breza, ko u gaju, I plamte pahulje U ognjenom sjaju. A zora, polako, Naokolo plovi, I na strane sipa Srebrni prah novi… ","Misaono - refleksivna poezija"
"U mladosti kob je htela kleta da pohodim sred širokog sveta jedno mesto meni od svih lepše – tako ljupka usamljenost beše tog jezera, sveg u crnom stenju, i vrh kojeg čempresi se penju. Ali kada pokrov noći crne, kao sav svet, i njega ogrne, i kad vetar mistični zašumi naricaljku u čempresnoj šumi tad – oh, tada, budih se s večera pred užasom samotnog jezera. Al’ taj užas ne bejaše strava već nekakva naslada drhtava – slutnja kakvu ni dragulja sila ne bi meni nikad izmamila – niti Ljubav, makar tvoja bila. Smrt bi ispod otrovanog vala, na dnu mu se grobnica skrivala s pokojnikom što tu htede dati svu utehu svojoj crnoj mašti, i duh čiji pust i pun čemera stvori Eden od tamnog jezera. ","Misaono - refleksivna poezija"
"U ovoj livadi poznajem ja već mnoge vlati. Juče je ova, u suton, bila travka svijena. Sad ima žute ivice i suve kad ih dirnem. Kad gledam iz daljine u zeleno: ona se sama zlati. Iznad usana mi je već miris sena: Sutra ću i druge izbrojati. U ovoj livadi do žbuna ima devet mravinjaka. Prođem i gurnem nogom a zemlja se zacrni. Onda podignem glavu i gledam igru oblaka. Ja znam kolika je livada: Kada se raskoračim pređem je u dvanaest koraka. Na žbun mogu da stanu tri ptice najviše. Kad pođem prema njemu: prvo jedna poleti. Pogledam za njom u nebo: I dve se izgubiše. Onda razbijam glavu na šta me to podseti. I najbolje je u suton kad počne mrak da pada: Onda mi se učini da šapuće livada. Napregnem uho i slušam. Meni je sasvim dobro u livadi. Sednem na vlati I puna mi je duša. ","Misaono - refleksivna poezija"
"Koračaše nema, hladna, pored mene, Bez srebrne suze u mutnome oku; Kraj nas behu mrtve ruže i vrbene, Padalo je veče na vodu široku Stare jedne reke. Njen je korak bio Kô korak samoće, nečujan i setan. Besmo tako tužni; nas tištaše tiho Isti jad bez suza i bol istovetan. Mrak bolesne noći zasipaše prahom Platane po vrtu, jezero prozirno; Naša srca behu ispunjena strahom Tuda, gde sve tako umiraše mirno. I kad u to veče što sve većma mrači, Približismo usta što ledeno ćute, Vaj, mi osetismo, s užasom, da znači I taj svaki poljub smrt jedne minute. Svaki udar srca, smrt nečeg što živi! Svaka želja strepi da će nešto strti! U ovaj novembar čamotni i sivi, Ne postoji Život drugde neg u Smrti. ","Ljubavna poezija"
"Celoga je dana sneg polako pado kao s voćki cvet. O, kako večeras, o, kako bih rado odletela nekud daleko u svet, nekuda daleko kroz cvetove snežne kao leptir lak, i nekome htela reći reči nežne, tople, lepe, nove, kakve ne zna svak. I sutona celog sneg je tiho pado umoran i gust. Večeras bih nekog ugledala rado; ali njega nema. Put je davno pust. Samo s bledog neba beloj zemlji sleće snežni pram po pram. O, kako je bolno pred noć kada cveće pahuljica veje, a ti sediš sam. ","Misaono - refleksivna poezija"
"U plav letnji suton, krenuću na staze, Hoću, bockan žitom, da kroz nisku travu, U njenoj svežini, moje noge gaze I da vetar kupa moju golu glavu. Bez misli, bez reči, pozvan od daljina, S dušom, od ljubavi silne opijenom, Na put ću da pođem, poput ciganina, Kroz Prirodu – srećan kao s nekom ženom. ","Misaono - refleksivna poezija"
"To je zelen-rupa s raspevanom rekom što srebrne prnje poludelo kači O travu: tu sunce na bregu dalekom Blešti: to je dolac što penasto zrači. Otvorenih usta, tu mlad vojnik spava. Jastuk mu je plava potočnica sveža. Bled je, pod oblakom pružen preko trava, A svetlost mu daždi na zeleni ležaj. S nogama u cvecu, on se u snu smeška, Kao dete koje muci bolest teška. Zagrej ga, Prirodo, jer zima ga mori. Miris mu drhtaje nozdrva ne budi. Miran, mladic spava, s rukom preko grudi. Crvena mu rupa s desne strane gori. ","Misaono - refleksivna poezija"
"Daleko od seljanki, od ptica i od stada, Pio sam, klečeći usred nekog vresa Medu nežnim leskama, pod zelenim maglama Smlaćenog popodneva… Osim nemog bresta, I ledine bez cveta, i neba punog tmice, Šta mogoh da pijem u mladoj Oazi toj? Šta sam to povukao iz vrga-čuturice? Napitak zlatni, bljutav i od kog teče znoj. Takav bih bogme bio za krčmu loša firma. No nebo se do večeri promenilo olujom. To behu crne zemlje, jezera, jata riba, Stanice, kolonade pod plavom noćnom strujom. U devičanski pesak voda je šumska tekla, Vetrovito je nebo lokvice ledom bilo, Pa ipak, kao lovcu na školjke ili zlato, Kad pomislim da meni do pića nije bilo ","Misaono - refleksivna poezija"
"U dubini tavnih gora, gde široka lipa miri, Usamljena omorika crne svoje grane širi. Njeno tavno, tužno lisje na večnu te tugu seća . . . Ah, ja znadem njenu prošlost, ko i prošlost drugog cveća: Vidiš one razvaline na visini mračnih gora? To su tužni spomenici razorenih carskih dvora. S gorkom tugom bacajući suzni pogled sa visine, Carski sin je davno nekad željno gledo u doline — A u veče pevao je setnu pesmu punu bola, I na nju se odzivala druga pesma odozdola. Car je slušo pesme ove, pa u gnjevu i u žaru On zatvori svoga sina u visoku kulu staru. Od to doba bacajući suzni pogled sa visine, Carski sin je s mračne kule željno gledo u doline: Tamo gusta lipa miri i svilena bleje stada I hori se tužna pesma, što pastirka peva mlada. Ona zove svog dragana, što u tvrdoj kuli čami, I pesma se bolno hori po večernjoj tihoj tami — I pesma se bolno hori i bolniji glasak biva, Al na njene setne glase odgovora nigdi živa! Vekovi su prohujali i proveli burne dane, I survali sjajne kule i kapije i dvorane. Više njih se paprat diže i s rujina šušti stari, I s graktanjem oro suri uzvija se i šestari. A sumorna omorika nad njenim se diže humom, Ona znači večnu tugu i peva ju s tihim šumom. ","Misaono - refleksivna poezija"
"Laku noć, laku noć, Sunce tone za planine, I posljednji trne zrak; Kroz poljane i doline Prikrada se crni mrak. Svud spokojstvo tiho vlada, Lahor šumi, rosa pada, Laku noć! Kô šuštanje mirnog mora Kroz tišinu bruji glas, To anđeo povrh gora Tiho slazi među nas . . . Laku noć, laku noć. Dok ne svane zora plava. Dok ne grane beli dan, Po pučini zaborava Nek nas vodi slatki san — Mir je. Tiho kô uzdasi Izumiru sveti glasi… Laku noć! ","Misaono - refleksivna poezija"
"Jesen pozna. Nebo se otvorilo, po šumama – promaja tišine. Na obali, rusalka oborila bolnu glavu, tu da otpočine. Svoje pruge magla nisko nosi, ko potka su u tršćaku sada. Po zelenoj i dugačkoj kosi, uz šuštanje, žuto lišće pada. Kroz daleke proplanke dok bježi, mjesec šuška i vidi sve više – zapletena u zelenoj mreži, niti spava ona, niti diše. Mir bez daha – čarolijom sine. Neizreciv bol se smiri njen. A na svijet se, skovan od svježine, to izlio zvonko-plavi tren. ","Misaono - refleksivna poezija"
"Još bakreno nebo raspaljeno sija, Sva reka krvava od večernjeg žara; Još podmukli požar kao da izbija Iz crne šume starih četinara. Negde u daljini čuje se da hukti Vodenički točak promuknutim glasom; Dim i plamen žderu nebo koje bukti, A vodeno cveće spava nad talasom. Opet jedno veče … I meni se čini Da negde daleko, preko triju mora, Pri zalasku sunca u prvoj tišini, U blistavoj senci smaragdovih gora – Bleda, kao čežnja, nepoznata žena, S krunom i u sjaju, sedi, misleć’ na me. Teška je, beskrajna, večna tuga njena Na domaku noći, tišine i tame. Pred vrtovima okean se pruža, Razleće se modro jato galebova; Kroz bokore mrtvih docvetalih ruža Šumori vetar tužnu pesmu snova. Uprtih zenica prema nebu zlatnom Dva giganta Sfinksa tu stražare tako, Dokle ona plače; a za morskim platnom, Iznemoglo sunce zalazi, polako. I ja, kome ne zna imena ni lica, Sve sam njene misli ispunio sade. Vernost se zaklinje s tih bledih usnica. Kao smrt su verne ljubavi bez nade! Vaj, ne recite mi nikad: nije tako, Ni da moje srce sve to laže sebi, Jer ja bih tada plakô, ja bih večno plakô, I nikad se više utešio ne bi’. ","Misaono - refleksivna poezija"
"Odvela me tuga i misli zloslutne U polje, daleko. Trava puna rose. Tužno stoje vrbe iznad vode mutne, Hladni vetri mrse zelene im kose. Na zapadu negde polumrtav bleska Ugašenog dana zadnji bledi plamen. Nema je nada mnom širina nebeska, Mrak zasipa šumu, reku, cvet i kamen. Evo jedno groblje. Tu leže seljaci, Do suseda sused, drugar do drugara; A dok se u svodu brišu zadnji zraci, Pobožno kapela stoji kraj njih stara. I dole u selu zadnji ognji zgasli – Noć, i tu se spava… A ko sablast čudna, Međ grobljem i selom još krivuda staza, Sva bela i gola, kratka, večno budna. ","Misaono - refleksivna poezija"
"…Posetio sam opet Taj kutak zemlje gde sam proveo, Ko izgnanik, dve kratke godine. Već deset leta prođe od tog doba I mnogo se promenilo u mome Životu: opštem zakonu pokoran, I sam sam se izmenio. Al ovde Obuzimaju sećanja me živo; I čini mi se: još sam sinoć luto Kroz te šumarke. Gle, doma progonstva Gde živeo sam s jednom dadom mojom. Starice više nema, iza zida Ne čujem više korake joj teške, Kad nadgleda ujutru kuću. Evo Šumovitog huma gde sam često Sedeo nepokretan, gledajući Na jezero i sećao se s tugom Obala dugih, drugih talasa Kroz njive zlatne i zelena polja Ono se, plavo, pružilo široko, A po njegovim tajanstvenim vodama Vozi se ribar, vukući za sobom Ubogu mrežu. Na obali strmoj Seoca raštrkana; tamo dalje Vetrenjača naherena, na vetru, Okreće jedva krila – A na međi Imanja dedova, na onom mestu U goru put gde stoje – dva zajedno – treći Podalje malo. Kad sam jaho tuda Po mesečini, šumom poznatom Zdravili su me njini vrtovi. Tim putem sad sam prošao i opet Video sam ih. Tu su s šumom starim. Al oko postarelog korenja, Gde nekad sve je bilo pusto, golo, Sada je nikla mlada šumica, Zelena porodica; kao čeljad Pod njenu senku žbunje tiska se. A njihov drugar tužni stoji sam, Ko stari momak, oko njega sve je Ko i pre pusto. Zdravo, naraštaju Mladi i nepoznati! Neću ja Tvoj moćni, pozni uzrast videti, Kad moje poznanike prestigneš I zakloniš im staru, sedu glavu Od oka prolaznika. Al, unuk moj, Nek čuje on šum vaših pozdrava, Kad s drugarske se vraća sedeljke, Pun misli veselih i prijatnih, Kada po pomrčini prođe pored vas I pomisli na mene. ","Misaono - refleksivna poezija"
"U nevaspitano vreme, u proleće kada zazvoni sunce u vrbi, svi misle: hoće, odoleće! — a svi se češu gde ih svrbi. Kao kapisle pupoljci prašte! Bube radosne što će se roditi. Dogodilo se plavo, al’ slute bašte: posle plavog — zeleno će se dogoditi. Zeleno je u modi!… Ko se sad rodi — zelene biće mu pelene meke, u zelenoj okupaće se vodi tamo gde zelena ptica peva sa smreke. ","Misaono - refleksivna poezija"
"Na žalu sam jedne ja zaspao noći. Vetar me probudi; otvorivši oči, Videh, izišavši iz bunila svoga, Danicu što u dnu neba dalekoga Kroz belinu nežnu, neizmernu sjaše. Odnoseć nevreme bura odmicaše. Pahuljom oblaci postajahu sivi. Sjaj to beše jasni, što misli, što živi; Stišavao udar vala je u hride; Kanda duša neka kroz biser se vide. Uzalud još noćne vladale su tmine, Božji osmeh užga nebeske visine. Vršak je jarbola svetlost posrebrila; Na crnomu brodu bela jedra bila; Jato galebova, stojeć na strmini, Pozorno gledalo zvezdu u daljini Ko nebesku pticu iz iskre rođenu; Okean, ko narod, motreć sjajnost njenu, Bučeć posve tiho, k njoj se primicao Ko u strahu da je ne bi odagnao. Neiskazana ljubav rosila iz zraka. Do nogu mi tresla vlat se trave svaka, Ptice su čavrljale usred svojih gnezda; Cvet mi uzbuđen reče: sestra mi je zvezda. I dokle svoj veo podizahu sene, Čuh glas što sa zvezde stizaše do mene: -Ja sam ona zvezda, koja prva hodi, U koju u grobu veruju, što vodi. Sijah vrh Sinaja, sijah vrh Tajgeta; Stena sam ognjena, zlatna, odapeta, Ko iz praćke Božje, na crn obraz tmuše. Ja podižem snova svet koji je srušen. O narodi, ja sam plamna poezija. Blistah vrh Dantea, blistah vrh Mojsija. Ljubav za mnom lava okeana tera. Stižem. Nek ustaju krepost, hrabrost, vera! Mislitelji, dusi, na tornjeve hajte! Otvor’te se veđe, a zenice sjajte, Zemljo, buni brazdu, žiće, vrevu vrati, Na noge, spavači! – onaj što me prati, Što me šalje poput prethodnice svoje, Anđeo Sloboda, div Prosveta to je! ","Misaono - refleksivna poezija"
"U aprilu, u aprilu sunce prede žutu svilu, nebo plavi šator pravi a drveće, a drveće na prste se diže, penje i pokreće u plavilo, više, više, korenje mu samo smeta a moglo bi da poleti, i grane ga uvis vuku, kol’ko ima samo ruku. Za te ruke ptice, ptice pletu pesmom rukavice, za te ruke, goloruke sve zelene, sve zelene kišom mekom umivene, ko će tol’ko da navlači? Sve su nove! Šta to znači?! Znači prosto; u aprilu sunce prede žutu svilu, jedra vedra za jarbole da prolećna plovi lađa, ptice pesme pletu, pletu, svaka pesma po list zelen, po cvet beli što se rađa. ","Misaono - refleksivna poezija"
"Kako je lepa ova noć! Gle, svuda, S topole, ‘rasta, bagrema i duda, U mlazevima zlatokosim pada Nesuštastvena mesečina. Sada, Nad livadama gde trava miriše, U rascvetanim granama, svrh njiva Koje se crne posle bujne kiše, Velika duša mesečeva sniva. Sve mirno, tajac. Ćuti polje ravno Gde nekad pade za četama četa… – Iz mnoge krvi izniknuo davno, Crven i plav, Kosovom božur cveta… ","Misaono - refleksivna poezija"
"Ja vidim kad na te, topla i bijela, Kroz tvoj pendžer mala mjesečina pada… I šum svaki čujem tvoga odijela, Na dušeke meke kada kloneš mlada… Kao sjenka tvoja svake te minute Moja duša prati i uza te dršće… I ljubice svoje, čežnjama osute, Prosipa na tvoju stazu i raskršće… U baštama tvojim ono rosa nije- To su suze sreće što ih ona lije, Pri sjaju zvijezda u tihu pokoju… U kandilu tvome kada žižak cepti, Znaj, to duša moja prislužena trepti, I prosipa na te zlatnu svjetlost svoju… ","Ljubavna poezija"
"Vrhove brda sjaj jutarnji žari, Srebrna magla diže se sa grma; Visoko šume jablanovi stari I potok teče kao čista srma. Sve se veseli. Samo neko plače Duboko negdje, u mrazu, u grobu, Uzdiše, jeca, sve jače i jače — Zove me da mu olakšam tegobu. O srce moje, ti me nemoj zvati, Utjehe tebi ja ne mogu dati… Sudba je tvoja kao sudba noći Što vječno luta da dostigne sunce: Prelazi mora, pustare, vrhunce, No suncu nigda, nigda neće doći. ","Misaono - refleksivna poezija"
"Večernji sati nad stolom minu Neopozivo – bela stranica Mimoza miriše na Nicu i na vrućinu Kroz mesečinu leti ogromna ptica Čvrsto sam kosu noćas splela Kao da će mi trebati kosa Kroz prozor, bez tuge, dugo gledam Na more puno talasa ko otkosa Koliko snage imaju oni Što čak ni književnost ne mole! Ne podižu se kapci umorni Čak ni kad čujem da me zove. ","Misaono - refleksivna poezija"
"Dobro je ovde: njihanje i šum Jutra nas grle rukama hladnim U belom plamenu povija se grm Ruža blještavih, ali ledenih Na paradnim, svečanim snegovima trag skija klizi kao sećanje moje – Nekad, u davnim vremenima Prošli smo tim putem nas dvoje ","Misaono - refleksivna poezija"
"Osećam večeras,dok posmatram laste I pupoljke rane, Kako srce moje polagano raste, Ko vidik u lepe nasmejane dane; Kako s mladim biljem postaje sve veće I lako ko krilo, I kako mu celo jedno nebo sreće I pakao bola ne bi dosta bilo; Kako čezne za svim što bi život mogo Lepog da mu dade, I da mu ničega ne bi bilo mnogo: Tako su velike čežnje mu i nade. Osećam da dosad sve je bilo šala Moga srca vrela, Da još nikom nisam svoju ljubav dala Koliku bih mogla i koliku htela; Da u meni cela nežna plima Reči nerečeni; Da bih srce mogla poklanjati svima, I da opet mnogo ostane ga meni ","Misaono - refleksivna poezija"
"Čuj, kako jauče vetar kroz puste poljane naše, I guste slojeve magle u vlažni valja do… Sa krikom uzleće gavran i kruži nad mojom glavom, Mutno je nebo svo. Frkće okiso konjic i žurno u selo grabi, I već pred sobom vidim ubog i stari dom: Na pragu starica stoji i mokru živinu vabi, I s repom kosmatim svojim ogroman zeljov s njom- A vetar sumorno zviždi kroz crna i pusta polja, I guste slojeve magle u vlažni valja do… Sa krikom uzleće gavran i kruži nad mojom glavom, Mutno je nebo svo. ","Misaono - refleksivna poezija"
"Ko gorda carica i bajna, sa snopom zlatnoga klasja, Na polju jesen stoji. Sa njene dražesne glave Lisnatih vreža splet čarobno spušta se dole, Do same mirisne trave. Puhorom posut grozd u jednoj podigla ruci, I slatko smeši se na nj. Pitome i blage ćudi, Priprema ona spokojne večeri i dan, I žetvu bogatu nudi. Kako je mamljivo sve! Na starom ognjištu mirno Puckara crvenkast plam. Kad magla pokrije ravni I vlagom ispuni zrak, tu prošlost vaskrsne drevna, I gatke vremena davni’. I pozno u tavnu noć razgovor spokojno bruji, Dok dremež ne svlada sve. I strasno šaptanje tada Kroz mirni prosusti dom al’ i to gubi se brzo, I san lagano pada… ","Misaono - refleksivna poezija"
"Zima je pokrila snegom doline i polja ravna, I tavne, visoke gore. Vihori snežnoga praha Po pustom viju se polju, i cela priroda ćuti, I listak poslednji vene od zimskog studenog daha Veselo puckara plamen u skromnoj izbici našoj, I mačak na banku drema. Kroz tamu večeri blede Dugačke i svetle senke po zidu čudno se viju, A oko ognjišta sniskog ozebla dečica sede. Deda uzeo lulu i s pažnjom o dlan je bije, Pa ispod pojasa vadi listove duvana suva, I kad ih izgnjavi dobro, on onda napuni lulu, I mirno pušeći sluša vetrinu što poljem duva. Po kašto zaškripe selom volujska drvena kola, I gavran nad njima grakne. Za tim se razgovor čuje. To se komšija Panta sigurno iz gore vraća, Pa žurno ispreže stoku i čeljad po kući psuje. A deda ovako priča: „Odavna, u selu našem, Življaše uboga žena sa malim jedincem svojim. To beše nemirni Pavle. Pamtim ga i sada lepo, I ako to beše davno, u mladim danima mojim. Hiljadu osam sto… (Sad ne znam kojega leta, Al’ Bunoparta je onda na Rusa pošao bio) — Zima je velika bila. Reke se zamrzle rano, A sneg od osam stopa pola je i gore krio. U jedno studeno jutro, kad majka ne beše doma, Mali se podiže Pavle i ode van našeg sela I nikad ne dođe više. Ljudi ga tražili vazdan, A jadna njegova majka plačući život je klela. Tako je plakala ona vazdan i svu noć gorko, Vrteći vreteno tanko. Ona je molila Boga, Da joj bar mesto kaže, na kome okonča Pavle, Te jednom da vidi jošte umrlog jedinca svoga. Bogu se dosade molbe, ogrne svoj topli ćurak, I zovne Svetoga Petra. Petar mu istinu kaže, Zašto ta žena plače. To bude Gospodu krivo, Uzme palicu, dakle, i pođu, da Pavla traže. Nađu ga u samom raju… On se popeo lepo Na rajsku lisnatu voću, pa zlatne jabuke jede; A dole, na cvetnom podu, u belom i čistom ruvu, Još mnoga nekakva deca jabuke jedu i sede. Međ njima jaganjci bleje i zvonca srebrna zvone, I mnogi leptiri lete po rajskom mirisnom cveću; Kroz cvetne poljane rajske biserne protiču reke, I rajske, šarene tice na mirne obale sleću. A Gospod podviknu tada: „O Pavle, čapkune jedan, Ko te je doveo amo, da rajske jabuke mlatiš? Silazi sa voćke dole! Obuj se i natrag idi, Pa majku da slušaš lepo, kad svome domu se vratiš”. Jedne večeri, deco, Pavle se povrati kući; Kiridžije ga našle, što često prolaze selom: Polumrtav je lež’o na snežnom seoskom drumu, Umoran, bled i zanet sa jako prozeblim telom. Mi smo od njega čuli, kako je na nebu bio, Jer nam je pričao uvek o rajskom životu svome; Ali od toga dana majku je slušao lepo, Posle je, zanata radi, u varoš otiš’o s njome”. Štekće lisica gladna i vihor poljanom duše, A oko pojata selskih sa rikom oblaze vuci; U selskoj čađavoj krčmi svirka se i pesma čuje, I jednoliko, sitno hore se njihovi zvuci — I tonu u jasnoj noći… Na sniskom ognjištu starom Ogroman mačak drema kraj ogorelog pana, Kad vihor naleti jače on leno otvori oči, Pa zevne nemarno dvared i opet spokojno sanja. ","Misaono - refleksivna poezija"
"Jutro je. Oštar mraz spalio zeleno lisje, A tanak i beo sneg pokrio polja i ravni, I sniski, trščani krov. U daljini gube se breze I kruže vidokrug tavni. U selu vlada mir. Još niko ustao nije, A budan petao već, živosno lupnuvši krilom, Pozdravlja zimski dan — i zvučnim remeti glasom Taj mir u času milom. Il’ kadkad samo tek zviždanje jasno se čuje I težak, promuko glas. To lovac prolazi selom, I brze mameći pse, poguren u polje žuri, Pokriven koprenom belom. Svuda je pustoš i mir. Noćna se kandila gase — A sveži, jutarnji dah, proleće doline mirne, — I šum se razleže blag, kad svojim studenim krilom U gole grančice dirne… ","Misaono - refleksivna poezija"
"Tihi vjetrić grane kreće, Po livadi rosa pala, Sa istoka mila zora Zrakom nas je obasjala. Sva priroda pozdravlja je, Raduje se njenom baju, A hvalu joj male tice Sa umilnom pjesmom daju. Šarni leptir popaja se Sa ljubice sjajne rose, A čelice hitre, lake U košnicu meda nose. Carić mali na grančici Od veselja sve skakuće, Jer krilca mu ona mala Obasjat’ će sunca luče. Podigle se mile laste, Pa u čistom zraku l’jeću, Katkad opet spuštaju se, U potočić kril’ma kreću. B’jeli janjci po poljani Igraju se, travu pasu, A uz frulu pastir svira, Veseli se zore krasu. Oh, zorice divna ljetna, Ko te takvu nama stvara?! Niko drugi, nego onaj Što nam šalje svakog dara! ","Misaono - refleksivna poezija"
"Na modrilu se jedro bijeli, na moru pustom, magičnom, što u daleku svijetu želi, što ostavi u kraju svom? A vali plešu, vjetri ječe, i svija se i škripi stijeg, o jao — ne želi ono sreće, nit od nje vodi njegov bijeg! Nad njime sunca zlatni traci, pod njime blistav modri vir: — u bure prkosno se baci, ko da u burama je mir! ","Misaono - refleksivna poezija"
"Pogibe pesnik, rob svoje časti, Pade pod kletvom jezika zlih, S metkom u srcu, odmazde žedan, Sad i dušom ponosnom spi. Pesnička duša ne podnese Sitnih uvreda sram; Ustade protiv celog sveta I pade boreći se sam. Pogibe! I čemu plakati sada, Hvale i suza izlišan je hor, I čemu žalost i pokajanje O smrti njegovoj zbor! Zar niste nekad baš vi gonili Njegov slobodni divni dar, Iz obesti raspirivali Tek ljubomore zapreteni žar. Radujte se! Poslednjih muka Podneti nije mogao jad. Ko baklja utrnu božanski genije, S vencem na čelu svenu mlad. Ubica podli srca tvrda Prekide njegov plemenit dah I bez milosti na nišan uze Genija živog – ne bi ga strah! I nije čudo. Iz tuđine Ko mnogi, jurnu i on u lov Za srećom, čašću, činovima, Zabasa k nama na sudbe zov, I smejući se, prezirao je Svetinje naše i sve nas, Čak i genija božanski glas! Pojmio nije na kog se digo U taj krvavi kobni čas ! . . Pogibe i sad je samo sen, Podoban onom sanjaru blagom Što ga opeva s iskonskom snagom Kako ko ljubomore plen Ko i on pade pod rukom svirepom. Zašto ostavi domaće radosti I prijatelje iskrene, časne, Sa žarom duše slobodne, strasne, Što stupi u svet prepun gadosti? On koji poznade ljude u ranoj svojoj mladosti, Zašto je verovao njima i njinim lažnim maskama? Oni mu skidoše venac, na čelo staviše novi, Uvijen lovorima, al‘ venac patnje trnovi; Skrivene igle naneše Svirepo njemu ranu Krva sa čela mu bleda na crnu zemlju kanu. Otrovaše mu mučki poslednje njegove dane Plešuć i šireć spletke o njemu na sve strane, I on zatvori oči, duboko žedan osvete I gnevan zbog prevarenih nada sa ovog sveta krete. . . Prekrasnih pesama zamukoše zvuci I nikad se neće razlegati više, Onemela lira u njegovoj ruci, Divna mu se usta navek zatvoriše. Vas ja žigošem, nadmene potomke Podlošću strašnom čuvenih dedova Što ropskom petom zgaziše odlomke U igri sudbe propalih rodova ! Vas koji oko prestola puzite, Slobodi, Geniju, Slavi kobite ! Zakon vas štiti silni, svemoćni, Sud su i pravda pred vama nemoćni ! Al‘ ima Boga, vi čeda razvrata ! Sudija strašni vas će dostići, Nepokolebljiv pred sjajem zlata, Vaše će misli, dela pronići. Ništa vam neće tad pomagati Pred njime padati, podlo lagati ! Svu vašu poganu krv uzalud ćete dati Al‘ krv nevinu pesnika nećete njome sprati! ","Misaono - refleksivna poezija"
"Kad u tihe letnje večeri zapali polja svitaca roj znaj da među njima treperi i jedan koji je samo tvoj. Treći… sto treći… hiljadu treći broj tako sve dok pšenica zri Tvoj svitac mora biti najveći i najsjajniji, kao i ti. Iako te on verno prati kroz tamno polje i gusti gaj ti nikad nećeš prepoznati njegov miris i njegov sjaj. Možda ti baš sad prođe kraj lica misleći da je suncokret žut Da ti nije tog tajnog svica ti nikad ne bi pronašo put. On samo za te sjaji u noći i samo zbog tebe postoji, znaj, ali ti nikad nećeš moći da pružiš prst i kažeš – taj! Ma gde budeš svijao gnezda ma gde god te odneo ptičiji let u mnoštvu drugih, livadskih zvezda svetleće i on ko zlatni cvet. Kad god te njihov sjaj zagolica videćeš majku i rodni kraj Svako srce ima svog svica svoju livadu, reku i gaj! ","Misaono - refleksivna poezija"
"Netko sa svojim bolom ide Ko sa otkritom ranom: svi neka vide. Drugi ga čvrsto u sebi zgnječi I ne da mu prijeći u suze i riječi. Rad’je ga skriva i tvrdo ga zgusne U jednu crtu na kraju usne. Zadršće, zadršće u njoj kadikad, Ali u riječi se ne javi nikad. Duša ga u se povuče i smjesti Na svoje dno: ko more kamen U njega bačen. More ga prima Dnom, da ga nikad ne izbaci plima. ","Misaono - refleksivna poezija"
"Doći će jesen bez uvelih grana, Bez kiše, bez tuge, bez vina će doć. Gle, ona neće imati danā: Imat će samo jednu noć! Crnu će zimu vrijeme nam dovuć, Al snijeg te zime neće past; Zemlju će sunce u proljeće povuć, Al ono neće sjat i cvast. Sasvim ko zima i ljeto će minut; I godine prazne tako će teć, I sunce ti neće nikada sinut – Ni riječi nećeš na to reć. ","Misaono - refleksivna poezija"
"Ona se uvijek javi kad zanoća. U večernjici svako veče sija. U tami bdije, u lišću ćarlija, a njena sestra zove se Samoća. Ne laže nikad. Ne osvaja zvukom. Blagoću ima stare mame. Ko dobar drug je; zagrli te rukom i punim smisla govori ti mukom, ili ti ruku položi na rame. Ako ti srce sija od vedrine, milinom svojom ona je uveća, ako je tamno, teret s njega skine, i otvara mu vidik u dubine. I katkad u njem zatreperi sreća. ","Misaono - refleksivna poezija"
"Ispod nedogledne visine plave, ja sam danima lutao pognute glave, i tražio negažene staze, i poljsko cveće brao. I mislio sam da zbog prolećne kiše uzbrano cveće ne miriše, jer ga je pljusak u pupoljku sprao. Ja sam onda još bio mlad, i bilo mi je žao mirisne pupoljke brati. Ja sam onda još ozbiljno mislio na svakom pragu stati, i svugde naći veselje lako; i da će me onda u kuću zvati bistrim i srećnim pogledom, i da ću svuda biti brat. I, mesto toga, na svakim vratima oči što su me bile ledom i novembarskim mrazom; a nigde bratskog pozdrava ni ruke. Ja sam onda tri dana, noći plak’o, i pošao ugaženom stazom. Tešim se da nisam bio prvi, i time ─ što je tada bio Rat . . . ","Misaono - refleksivna poezija"
"Danas je nesrećan dan sinuo, i prvi mu je pogled pao na bedu: najbližu njemu, u tihom predgrađu, jedna je Majka rasplela kosu sedu, jer joj je sin preminuo. Danas je umro jedan Čovek, i Majka mu je vriskala: Oh, kada Čovek nije Čovek, već rob Nekog, koga nema, od koga sam do juče milost iskala; oh, kada je čovek gori nego crv, ─ neka se raspe po zemlji anathema, i neka se prolije sva crvena krv! . . . Oh, Sine, moj dobri Sine! Otac ti nije Sveti Duh, ni Drvodelja sa livanskih puta. Sine, ti si plod dve neme žudnje i jednog besvesnog minuta. Nisam te rodila u jaslama, već u krvavoj postelji, između četiri vlažna duvara jednog šarenog, zamrzlog januara. Sine, tebi su i meni rekli da smo robovi, i naša su srca bez milosti sekli, i našu su snagu bez milosti razvlačili. I sve su nam uvek tumačili da se setimo da to bog tako želi! Rođeni, mrtvi Sine, bog je laž, i naši su ga dušmani izumeli. Ustani, Sine, da se svetimo, da krvlju vekovnih namesnika boga posvetimo forume Rima, i da kopljem ponovo probodemo rebro Učitelju iz Jerusalima. Da iskopamo Judino srebro, i da na tome svetom mestu podignemo Čoveku hram, i da dovedemo u hram našu Novu Vestu koja će sebe iskreno dati. Ustani, Sine, da grozne laži koje se rađaju u ime Oca i Sina, sahrane Sin i Mati . . . Danas je umro jedan čovek, i zalud je Majka sede kose čupala i u grudi se lupala, ─ nije se probudio. Onda ga je sama okupala i obukla ga u crno. I u dnu svoga vrta, o ponoći, sama ga je sahranila. I tužna se majka Čovekova tu, pored groba, nastanila . . . ","Misaono - refleksivna poezija"
"Hoću da pod teretom mesa, pod bičem krvi, prvi, prvi dostignem nebesa. Hoću da na svakom koraku, svakim dahom, oko sebe ljubav sejem, pa da se mahom slatko nasmejem. Hoću da pođem bledom mrtvacu u rovu, i da se veseo vratim; da jednim pogledom sve vidike obuhvatim. Hoću da u sutone neke u sebi rasturim goleme požare, da me ozare dok zurim u svetove daleke. Hoću da budem sam sebi strah, da u sebi nađem Novo i Beskrajno, pa da se od smeha zacenim ko Bog, kada je tajno skov’o od svojih strasti ljude. ","Misaono - refleksivna poezija"
"Sećam se da su preko neba besni leteli ždralovi, i da je neko od naših lipa vešala sekao, i da su me vijali neki valovi, i da sam jedva utekao u neku tamu . . . . . . I u bolnici sam se probudio beskrajne jedne noći. Oči su me pekle i suzile, (valjda su me bele žene urekle?) i po telu su mi puzile neke hladne bubice ili mravi. I drhteći sam čekao petla da zoru javi, i da pred mene baci dve-tri pregršti svetla. I vetra, da sljušti sa zemlje koru koja je obvila noć. I nekog, da mi donese vode. I kada je zora prispela, sve se predamnom tada besomučnim taktom počelo okretati: stolovi, ubrusi, lavori, klupe, nedelje, godine, vekovi, dani i časovi, minuti . . . A bočice i lekovi u njima, žuti, duboko su mi se poklonili, i proletnjim glasom drveta koja pupe, u uši su mi zvonili: ─ Cin, ne boj se Smrti! Ona se od nas plaši, kao od vatre vuk. Cin, ona se na nas iz daleka samo plazi, ali nas uvek obilazi, jer smo joj jednom slomili struk. Cin, ne boj se Smrti! Cin, cin, cin . . . ","Misaono - refleksivna poezija"
"Ima nešto što u nama ima što nas drži u istome vencu, ima nešto isto u ljudima, ima neke Bosne u Slovencu. Svi smo začin u istome loncu, oko Niša ima nešto Bačke, ima neke Like u Slavoncu, zapivajmo pisme bunjevačke. Ima nešto što u nama ima, nekog divnog inata od zlata, u predelu oko divljeg Lima leži jedno parčence Banata. Ima nešto što u nama ima što nas drži u istome vencu, ima nešto isto u ljudima, ima neke Bosne u Slovencu. ","Rodoljubiva poezija"
"Kad bi meni dali jedan dan, ja ga ne bih potrošio sam. Pola dana ja bih dao nekom ko je dobar, a slučajno sam. Igrali bi, pričali bi nešto, trčali bi, skakali bi vešto ja i dobar, a slučajno sam. Kad bi meni dali kišobran, ja ga ne bih potrošio sam. Pola mesta ja bih dao nekom ko je dobar, a slučajno sam. Kišilo bi, dok mi koračamo, pola tamo a pola ovamo. Stavili bi dan pod kišobran ja i dobar, a slučajno sam. Kad bi meni dali jedan dan, ja ga ne bih potrošio sam. ","Misaono - refleksivna poezija"
"Bejaste li, braćo moja mlada, Da l’ bejaste vi na groblju kada, Aj’ na groblju, na golemu? — Ta uvek smo mi na njemu. Groblje j’ zemlja kom se hodi; Groblje j’ voda kom se brodi; Groblje — vrti i gradine; Groblje — brda i doline, Svaka stopa: Grob do groba. Groblje j’ spomen doba sviju, Groblje — knjige što se štiju, Povesnica svih zemalja, Starostavnik cara, kralja. I čitulja viših slika Izbranika, mučenika, Od početka pamtiveka, Sve j’ to groblje — Al’ je i kolevka. Nema broja ni imena U visini zvezdam’ svima, Kamol’ broja i spomena U zemljici grobovima! Milione progutala j’ tama, Crna tama mnogih tisućleća, Niko ih se više i ne seća, — No pogdekom uvek gori sveća. Il’ je sveća, il’ je ime svetlo, Il’ su dela koja se ne gase, Pa redove nedoglednog groblja Svojim zrakom krase. Ti grobovi, Stari, novi, Oni sjaju Svakom naraštaju — Kad se umlje u prošlost udubi U tamnini da se ne izgubi; Kad se pustiš u davnine svete U davnine i svete i klete, Da ti miso puta ne pomete. To su vatre doglasnice, Pružajuć’ se iz daljnih eona U povorci onoj dugoj — Dostavljajuć’ jedna drugoj Strujom koja napred leti, Težeć’ samo jednoj meti. Pa se tako svetli mlazi — Pa se vide svetli trazi Jednog duha raznih doba, Duha kome nema groba. — U grob samo sruši kosti, Strese pepo koj’ mu smeta Bržem buju viša leta K uzvišenoj budućnosti. Ko s’ osvrne da pogledi Bistrim okom i pogledom Na grobove ove svetle, Povesnice dugim redom, Mora čuti kako j’ živo, Kroz vekove, kroz maglinu, Ded unuku, otac sinu, Borac borcu dovikivo: „Gde ja stadoh — ti ćeš poći!” „Što ne mogoh — ti ćeš moći!” „Kud ja nisam — ti ćeš doći!” „Što ja počeh — ti produži!” „Još smo dužni — ti oduži!” To su zbori, to su glasi Kojima se prošlost krasi, Što prodiru kroz svet mračni Sa grobova onih zračni’, Spajajući gromkim jekom I Božanskom silom nekom, Spajajući vek sa vekom I čoveka sa čovekom. Oko svakog svetlog groba (Baš ko gore oko zvezda) Povesnica priča ovo: Hvatalo se neko kolo, Kolo mlado, kolo novo, Nove klice stara nada, Novo cveće stabla stara, Duše čiste, srca mlada, Naslednici svetog žara; — Tu se slego život mladi Da se s grobom razgovara. „I ti pade, dragi brate!” — „Nisam, deco, vas dok traje!” „Je l’ ti borba bila teška?” — „Pokušajte, milina je!” „Šta si hteo? — kud si poš’o?” — „Tamo kud se stići mora!” „Zar je vera tako jaka?” — „Uvek jača od zlotvora!” „Malo nas je koj’ bi smeli” — — „Al’ vas jaka sila kreće!” „Zar ko može stići celi?” — „Ko posumnja nikad neće!” — „A ko behu oni divi Koji su te napred zvali, Koji su te ojačali, Koji su ti krila dali?” — „To bejahu ideali! Bez njih nema više leta Nad oblakom mraka gusta, Bez njih bi se malaksalo, Bez njih bi se brzo palo, Svet bi bio grob bez cveta, život prazan — mladost pusta!” Oko svakog svetlog groba Prikupljo se život novi, Naslednici svetlog žara, Kupili se sokolovi, Pijuć’ dušom svetle zrake. — Jest. tako je, braćo draga, Ti grobovi nisu rake, Već kolevke novih snaga! I vama je, jaoj, pao Stegonoša dičnog stega, — Al’ je sino grobak novi, — Vi stojite oko njega. Tu pogleda brat na brata, P’ onda gore, p’ onda u se; Grudi dršću, usta ćute, Ali duše razum’u se. Da l’ to snaga niče nova? — — Daruj, Bože, blagoslova, Da vas združi bratska sloga, Zavetnike koji s’ kupe Oko groba Đurinoga! ","Misaono - refleksivna poezija"
"Iz dana u dan puštam niz reku poneki mali papirnati brod. Svaki od njih ukrasio sam krupnim, crnim slovima mog imena i sela u kojem živim. Možda će neko preko sedam mora naići na moj brod i doznati kako se zovem i gde se nalazim. Cvetom iz očevog vrta zakitio sam sve svoje brodove: nadam se da će ovo jutros ubrano cveće prispeti do mraka nekome u ruke! Porinuo sam svoj papirnati brodić, a kad sam pogledao u nebo, spazio sam čitavu flotu oblačića gde žurno dižu svoja bela jedra. Koji ih to neznani drug u igri pušta niz reku da se celim putem utrkuju s mojim papirnatim brodovima? Kad padne noć, zakrilim rukom lice i snivam kako svi brodovi plove nekuda put dalekih zvezda… ","Misaono - refleksivna poezija"
"Pokrij svoje nebo, Zevse oblaka tmušom i kušaj, kao ludo dete što obezglavljuje čkalj, svoju snagu na hrašću i bregovima! Ali mi zemlju moju moraš ostaviti i kolibu, koju mi ne podiže ti, i ognjište moje, na čijem ognju mi zavidiš! Bednijeg ničeg ne znam pod suncem od vas, bogovi! Kukavno prehranjujete žrtvenim porezima i molitvenim dimom svoje veličanstvo; a skapali biste da nisu prosjaci i deca punonadežne lude. Detetom kad bejah i ne znađah ni kud ni kamo, obraćao sam zalutali pogled suncu, kao da nad njim ima uho da čuje moj vapaj i srce, kao moje, da se sažali nevoljnome. Ko mi pomože protiv obesti titana? Ko me od smrti spase, ko od sužanjstva? Zar nisi sve to učinilo samo ti, do svetosti zažareno srce? A plamtijaše li mlado i dobro, obmanuto, zahvalnost za spasenje onome što spava gore? Ja da te štujem? Zašto? Jesi li ublažio ikad bole potištenome? Jesi li utro ikad suze skrušenome? Zar me nije skovalo čovekom svemoćno vreme i večni udes, gospodari i moji i tvoji? Il‘ misliš valjda da mi valja mrzeti život i bežati u pustinje što nisu sazreli svi cvetni snovi? Evo me gde sedim, stvaram ljude po svojoj slici, rod meni ravan, da trpi, da plače, da uživa i da se raduje, i da se ne osvrće na tebe, kao ni ja! ","Misaono - refleksivna poezija"
"Bi kralj u Tuli. – Vjernost Do groba: sav mu mar. U smrtni čas mu ljuba Da pehar, zlatan dar. Kralj, voleć ga nad svime, Dok moro suze lit, Iz njega samo htio Na svakoj gozbi pit. Kad smrt mu priđe, doznav Gradova svojih broj, Sve nasljeniku dade; Al ne da pehar svoj. S vitezim uz sto sjedne Veseo slavit zbor, U dvornici, kraj mora Gdje njegov stoji dvor. Još jednom vatren gutljaj Tu popi stari kralj, Pa s visa pehar sveti U morski baci val. Gledo ga padat, tonut Do mračna hladna dna. Pa oči sklopi. – Zadnja Bi njemu kaplja ta. ","Misaono - refleksivna poezija"
"I Noć s ove strane meseca često ogrezne u nepotrebne istine i oduševljena klanja. O, ispod kože mlaz krvi moje čezne noć s one strane meseca, noć višanja. Al sva su zatvorena vrata. Svi su odjeci mrtvi. Nikad tako voleli nisu. Da li ću iznenaditi tajnu smrti, ja žrtva. Gorka suza u srcu. Na kužnom vetru sam. Nikad da se završi taj kameni san Probuditi te moram Euridiko mrtva. II O, u slepoočnice se svoje nastaniti. Evo me bez odbrane ispred strašne samoće. Ne okrenuti se ma koliko da se to hoće. Lice bez očiju na pustome zidu biti. Crvene ptice pevaju u mome mesu. Crne ptice obleću oko moje glave. Neka mi čelo bude načeto u lesu gubom i kamenom ispod letnje trave, ako izgubim tvoje divno lice na ovoj gorkoj obali od mraka i groznice. III Izgubio sam te u noći podzemnoj daleku ja divlji lovac zvezda krivotvorno suočen sa neistinom, nepomirljivi spavač uočen od sudbine, ja čije suze sada niz tuđe lice teku. Gde si osim u mojoj pesmi divna Euridiko? Prezrela si svaki oblik pojavljivanja o sliko moga crnoga grada i izgubljenoga cilja. Svuda u svetu užasna ljubav vlada. Na horizontu se ukazuju kao poslednja nada Oblaci puni ptica i budućeg bilja. ","Misaono - refleksivna poezija"
"Poslednju svetlost slabosti prate i bilje… Upotrebljiv samo u snu, svet nas vara! Varnicom nežnom niz crno kovilje Doživljen predeo obuze prevara. Što je duboki nit leti nit tone. Nit varkanjem varke bogojavno plane, Da noć koja ih naizust zna trone Potkupljivim srebrom mudrosti prerane. Gorka pričest sluha u sebi vas krije, Čemerni labudi izlišnosti britke. Usamljenost je niskost. Gospo moja, bije Svako u svom mraku izgubljene bitke. A kad zid lobanja sve vreme opčini Niko neće znati je l rano il kasno za ljubav za put il smrt dok sunce jasno Kuva odbeglu gorčinu u visini. ","Misaono - refleksivna poezija"
"Tuđom su pesmom očarani. Teška Neverstva kriju u srcu što strepi: Slavuje stranputica. Sunce je greška Praćena viđenim užasima slepim. Noć umesto oka lukava vatra nudi. Al stoje kužni u istrošenom vazduhu I slede vidljivost različito ljudi. Ponor sumnja u njih jer ih ispunjava; Samo su slabi izvan opasnosti. U zločin je umešan i onaj ko spava. Nikoga nema da jakima oprosti Što siđoše u tamni vilajet i zlato Koje se ne može uzeti otkriše. Što god da činiš zlo činiš jer blato Iz toga podzemlja slavno je sve više. ","Misaono - refleksivna poezija"
"Plemenit nek je čovek, Samilostan i dobar. Jer samo to Razlikuje ga Od sviju bića Koja znamo. Zdravo neka su nepoznata Viša bića Koja slutimo! Njima nek naliči čovek; Njegov primer nek nas uči Da verujemo u one. Jer priroda je Neosetljiva: Obasjava sunce I zle i dobre, A zločincu Kao i najboljemu Sjaju mesec i zvezde. Vetar i reke, Grom i tuča Huče svojim putem I zahvataju I promahu Jednog po jednog. A tako i sreća Nasumce grabi u gomilu, Zgrabiv čas dečka Tršavu čednost, A čas ćelavo, Grešno teme. Po večnim, gvozdenim, Velikim zakonima Moramo krug svog Bitisanja svi Da opišemo. Jedino čovek Može nemogućno: On razlikuje, Bira i sudi; On može trenutku Trajanje da da. On samo sme Da nagradi dobrog, Da kazni zlog, Da leči i spasava, I sve što luta, bludi, U svrhu da sveže. I mi štujemo Besmrtna bića Kao da su ljudi, Kao da u velikom čine Što najbolji u malom Čini ili bi hteo. Plemeniti čovek Nek je samilostan i dobar! Neumorno nek stvara Korisno, pravo, Nek nam bude uzor Slućenih onih bića! ","Misaono - refleksivna poezija"
"Na talasje plime moćne oholosti danonoćne – na veliku tajnu, na san, sad mi liči život davan; znam da san taj nesuvisli bi pun čedne, budne misli bića čiji jedan deo moj duh nikad ne bi sreo da su prošla pored mene kroz oči mi zatvorene! Neka mine iz vazduha ta vizija moga duha; jer to sjajno vreme sada nestalo je, s njim i nada, a moj mir u koji se uzdah prođe kao kratki uzdah: ne brine me smrt njegova s mišlju koju tad negovah. ","Misaono - refleksivna poezija"
"Svi vi koji ste živi, dok ste živi, živite Svi vi koji imate oči, radujte se lepoti viđenja, Svi vi koji možete da volite, volite, Svi vi koji možete da zaboravljate, zaboravite Kako ste bili gonjena zverad po drumovima I vaša klecava deca ugljen pećima, Prihvatite prolome tišine dobroćudnim rukama, Vi jači od vetra i viši od oblaka i veći Od nepovratne praznine, vi živi, I sebe produžite za onoliko Za koliko vas se budu sećali, Jer tvrd je san senki koji niko ne može prekinuti, I uzalud će pogače tuge za vama neko lomiti, I uzalud ćete žaliti reč neku toplu koju niste izgovorili I tugovati za vratima nekim koja niste otvorili. ","Misaono - refleksivna poezija"
"U lepoti na slici skamenjeni U smrtnom času zatečeni Vi oklopnici sreće tužni i smeli Zatočenici umiranja Može li tako da se želi I da se sumnji sa puta sklanja Može li tako da se korača Kroz blatno blato i da se sanja Ko da postoji na strašnom mestu Ko da odstoji u večnosti Ako smo tako ostavljeni ako smo tako prevareni Ako nam gušteri sa dna duše Po travuljini dana pluže Ako nam zemlja izdajicama Na svetlost svetlu izmeće kosti Ako nam ruke nisu vične za zgrade snova nebotične Ako stojimo u ćutanju dok se obesni bujno kote Ako za pravdu rođeni nismo Ako daljine unovčismo Jesmo li mrtvi mi što smo živi Jeste li živi vi mrtvi što ste? ","Misaono - refleksivna poezija"
"Ti kažeš: Posle čovek bude tanane svetlosti snop ili neka maglina. Ja kažem: A možda bude ptica ili cvet Ili mlada žena. Možda ga ipak ima. Ti reče: Ali ja neću biti ona ista – I pogleda mi u oči zamišljena. Ni ja neću biti ona ista, rekoh, Sa likom koji će moja deca prepoznati, Nepoznatoj mi ni majka neće poći u susret da me primi. Ti reče: Biću tamo užasno sama… A možda nećeš zaboraviti da si na zemlji nekad živela Gledajući neke prelepe predele rajske. Meni nisu potrebni, ti reče, ti predeli rajski, Lepše sam u svom zavičaju videla. Možda ću treperiti samo i biti svetlost bela, Možda ću postati neka nova nebeska reka. Ako nešto postoji pokušaću da ti se javim. Da li ću i tamo drugovati s pesmom satkanom od devojačkih želja, ti reče. I ode. Preda mnom leži porcelanska lutka U kineskoj svečanoj svilenoj odori. To nisi ti. Savlađujem užas i strah. Gde ode? Gde si sada? Ja se bojim. Samo sveća na stočiću u sobi gori… Sedela sam dugo kraj tebe. Sad uplašena stojim. ","Misaono - refleksivna poezija"
"Poznavala sam u detinjstvu pticu srca sitnog kao lešnik, a umrla je od tuge već u treću zoru kad su joj ljudi oteli gnezdo i goru. I sećam se nekog starog tužnookog pseta koje je imalo snage da skapa od žalosti kada je nestalo drage ruke iz koje primalo milovanja, udarce i kosti. Samo sam ja preživela smrt voljenog bića, i mnogo mi se dragih prijatelja izgubilo u dubini mraka, preživela niz izdaja, i kleveta, i rastanaka, i opet mi se hoće sunca i sveta. ","Misaono - refleksivna poezija"
"Pun duhovne ja lutah žeđi Pustinjom što mračna je bila I serafim se sa šest krila Ukaza meni na razmeđi. On prstom lakim kao san Zenica mojih kosnu dan, Vidovitost mu prenu zene Ko u orlice preplašene. Moga se uha kosnu on I ispuni ga šum i zvon; Treptanje čuh u nebu sila, I anđeoskih krila let, Nemani morskih skriven svet I klijanje pod zemljom žila. On promiče kroz moje usne, I jezika mog grehe gnusne, Svu brbljivost i podlost smrvi. I tada žalac mudre zmije U obamrla usta mi je Rinuo rukom punom krvi. I zario u grudi mač I ustraptalo srce trgo, I šišku plamenu uz plač U otvorene grudi vrgo, Ko trup u pustinji sam pao I Boga glas je mene zvao: “Proroče ustaj, motri, vnemlji, Ispunjen mojom voljom budi, I hodeći po moru, zemlji, Rečima žezi srca ljudi.“ ","Misaono - refleksivna poezija"
"Svi u izbu dotrčaše… Začuše se glasi dečji: „Tata, tata, mreže naše Uhvatile leš čovečji!“ – „Hajd,ne lažte, vrazi mali! Kad mi ruka štap dohvati, Ugursuzi nevaljali, Sad ću vama leš ja dati!“ „More, ženo, eto bede! Svi će krivcem da me drže! Leš će naći…Sud…Istraga… Daj mi kaftan!Idem brže! Gde je mrtvac!“ – Evo, ovde!“ I doista tu na žal, Gde je mreža razastrta, Izneo mrtvaca val. Unakažen, grozan, hladan, Sav naduven, pomodreo… Da l je možda grešnik jadan Sam smrt svoju zaželeo? Il maticom ribar odnet? Il pijanac tmurna lica? Trgovac na putu sretnut I opljačkan od ubica? Što se tiče to mužika? On se na rad hitro dade I za noge davljenika On u vodu vući stade, Pa ga, najzad, veslom s brega, Gurnu što je mogo jače: Mrtvac opet rekom podje Žudan humke i krstače… Medj valima leš je dugo Plivo i ko živ se njiho… Prateći ga pogledima Mužik podje kući tiho. „I vi, štenad, za mnom hajte! Pa sad kući! Putem pravo! Al o lešu ne brbljajte Da vas ne bi odno djavo!“ Ponoć… Bura… Vetra rika… Reka burna pobesnela… U kolibi kod mužika Sveća davno dogorela… Spe mu deca…Drema žena… On opružen nedaleko Budan leži, pa tek skoči: „Čuj u prozor kuca neko!“ „Ko to lupa?“ – „Ja! Otvori!“ – „Kakav li te bes sad pono? Kud se noću skitaš, zbori! Sam te djavo noćas dono! Gde ću da se bakćem s tobom! U izbi mi tesno,tamno!… To rekavći, rukom lenom Diže kapak polagano… Mesečina…Dah mu stade… Pred njim mrtvac, go, namračen, Voden mlaz mu curi s brade, Pogled strašan, razrogačen… Sve u njemu obamrlo, Iščezli života znaci, A u telo podadulo Upili se crni raci. Mužik brže kapak spušta… Prestraši ga gost netražen. Sav obamre…“Zašto lupaš?“ – Prošaputa preneražen. Od užasnih, strašnih misli Groznica ga teška hvata I svu noć je čuo kucanj U prozore i u vrata. U narodu od to doba Verovanje strašno osta: Svakog leta, u čas isti, Jadni mužik čeka gosta… I dokle ga strava hvata I dok bura besni s hukom U prozore i u vrata Utopljenik kuca rukom. * prevod (Jovan Dučić) ","Misaono - refleksivna poezija"
"Idi, brajko, u šumu Koja ti je prva, Pa se uči od hvatova Posečenih drva. Ne bi niko oborio Šumu kolika je, Da ne dade šuma sama Sekiri držalje. ","Misaono - refleksivna poezija"
"Tiho teku razne reke Uz gradove i kraj sela, A mutne su, krvave su, – Sobom nose mrtva tela. Jedni leže licem gore, Oči su im otvorene; A drugima – svejedno je – Oči dole oborene. Oni jadni ka da šapću: Je l’ to bila Božja volja? Oni drugi ka da kunu: Nije Božja, već đavolja! Kad su reke moru stigle, U more se hučno slile: Lešine se ukrstile, U vrtlogu zagrlile. More slano, isplakano Dočeka ih čudnim zborom; More suza, njinih suza, Dočeka ih sa prekorom… ","Misaono - refleksivna poezija"
"Znam da si skriven u morima sjanja. Ali te stigne duh koji te sluti; Nebo i zemlja ne mogu te čuti, A u nama je tvoj glas od postanja. Jedino ti si što je proturečno — Kad si u srcu da nisi u svesti… Na kom se mostu ikad mogu sresti Svemoć i nemoć, prolazno i večno! Vodi li put naš k tebi, da li vodi? Kraj i početak — je li to sve jedno? Ko pečate ti čuva nepovredno, Ko tvojim strašnim granicama hodi? Jesmo li kao u iskonske sate Nalik na tvoje obličje i danas? Ako li nismo, kakva tuga za nas, Ako li jesmo, kakva beda za te. Moj duh čovekov otkud je i šta je? Tvoj deo ili protivnost od tebe — Jer treće nema! Kraj tvog ognja zebe, I mrkne kraj tvog svetila što sjaje. Samotan svugde i pred svim u strahu, Stranac u svome i telu i svetu! I smrt i život u istome dahu: Večno van sebe tražeć svoju metu. ","Misaono - refleksivna poezija"
"Od detinjstva ja ne bejah kao drugi – ja gledati nisam znao kao drugi – duša nije htela strasti iz skupnog primati vrela. Iz istog vrutka nisam jad pio – u istom tonu mlad budio nisam srca plam – I sve što voleh – voleh sam. Tad se – u detinjstvu – u zori, burnog života moga stvori u bezdanu dobra ili zla, tajna što još me mami sva; u bujici što se peni, u crvenoj gorskoj steni, u suncu što kupa svojom jesenjom me zlatnom bojom. U munji što nebo prene, i proleti pokraj mene; u oluji, groma rici, u oblaku što po slici za me (nasred neba plavog) liči na demona pravog. ","Misaono - refleksivna poezija"
"U običnom sam sebe uhvatio, pa nikad nisam to sakrivao. Bar sam pošteno kiriju platio na ovom svetu što sam živeo. Možda sam nekome jad iscelio i nekom u zenice sjaj namamio. I u komšiluk zvezde doselio. U prozor svitanja uramio. Ako mi život krila skrati i sneg u oko počne da veje, znam, bar se neću pokajati što sam umeo da se smejem. ","Misaono - refleksivna poezija"
"On poznaje sve puteve i vetrove, vetrove i njihove vrtove, vrtove u kojima rastu reči i puteve od reči do nade. Odnese ga put niz svet, odnese ga đavo među reči, da se udvara svojoj vlastitoj senci, da peva u lažnom vrtu: trice i kučinu svoje čarobne mesečine, pseću ružu i svoju gadljivost, da oslepljuje predeo izvađen iz tuđeg oka, da vrati noć u ime nežnosti. ","Misaono - refleksivna poezija"
"Mom Učitelju, Stojanu Živkoviću Dragi gospodine Učitelju, ne znam Da li si na ovom ili onom svetu Tvoja reč je za mene bila kao sezam Kojim se otvaraju gradine u cvetu. Naučio si me da pišem i čitam Da poštujem roditelje i sve stare ljude Da ne budem lenj, gord, lukav i dvoličan Da je zlato svaki grumen rodne grude. Ti si nas učio, blag i tih ko dašak Povetarca što nam je ćarlijao vazda Da je bolje biti pošten siromašak Nego nepošten bogataš i gazda. Naučio si me da volim zastavu Junačke pesme, Svetosavsku himnu Da je mnogo bolje izgubiti glavu Nego dušu i obraz, nego Otadžbinu. Poslušao sam Te, dragi Učitelju Nisam ni lenj, ni gord, ne marim za vlast Najviše na svetu volim svoju Zemlju Al to mi sad, izgleda, ne služi na čast. Ne važe više priče o poštenju I pravdi, čak ni za mnoge Pravoslavce Ništa više nije po Tvome učenju Pa mi se čini da stojim naglavce. Stari ljudi dvore decu i unuke Lenjost je vrlina, a pošten rad porok Vlastoljupci niču svuda ko pečurke I svaki je novi spasitelj i prorok. Jedni nas kude, a drugi nas hvale Treći nas uspavljuju šarenim lažama Peti našu zastavu cepaju i pale A tuđe im se viju nad glavama. Gledam, Učitelju, i slušam u čudu Mesto da je ljube kao kolač slavski Dali bi za grumen zlata rodnu grudu A za malo vlasti – i Hram Svetosavski! Dali bi kosovske kosti i božure Šumadinske voćnjake, Homoljske planine Vojvođanske žitnice i raške klisure Krajine i njine krvave haljine! Dali bi staru ajdučicu i trojeručicu Moravu i njeno zdravlje Pomoravlje Mačvansko blato, borsko srebro i zlato Pesmu petlova i Ružu vetrova! Zlatiborsko zelenilo, podunavsku plavet Snežni Kopaonik, župske vinograde Studeničku riznicu, gospodstvo i pamet Avalu i avaj, tebe, crni Beli Grade! Dali bi sela i varoši, reke i Jezera I sve naše svetinje nad kojima bruje Zvona u kojima nam je prezimila vera U Boga koji sve vidi i čuje. Vidi valjda i mene: guram šezdeset i šestu I polako se povlačim iz boja Nisam uspeo da spasem planetu Što lebdi u magli našeg nespokoja- Pa sad, razbarušen kao hrast na vetru Rasipam suvo lišće reči s grana I lutam i pevam, usamljen u svetu Kao crna ovca ili bela vrana… Dragi Učitelju, Tvoje lice strogo Blaži me u ovo predvečerje rano Jer Tvoj nauk meni ipak znači mnogo I ja sam Ti zato zahvalan beskrajno Zbogom, gospodine Učitelju, zbogom! ","Misaono - refleksivna poezija"
"U dalekoj zemlji nekoj, iza brda, iza gora, na obali sinjeg mora koliba je bila jedna vrlo stara, trošna, bedna. U njoj živi deda stari krpi mrežu i ribari, a baba mu ručak kuva i kolibu ona čuva. Naokolo nigde sveta, niko tuda da prošeta. Trideset i više leta žive oni tako sami, deda peca, baba čami. Jedno jutro (beše tmurno) deda mrežu uze žurno. Babi reče: -Ručak kuvaj, kuću čuvaj, a ja odoh po svoj čamac. Poneo sam dobar mamac, pa se nadam, neću kriti, da će danas ribe biti. Naveze se on na more u osvitak bele zore. Mrežu baca, pa se sladi ruke trlja, bradu gladi, ali mrežu-praznu vadi, ne zna više šta da radi. Sunce zañe, već se smrači i nebo se naoblači, ali ribe nigde nema i deda se kući sprema. Tad još jednom mrežu spusti, sa čela mu oblak gusti rasturi se i nestade. U mrežu mu riba pade. Neobična riba neka, gleda u nju s čudom deka. Velika je pola hvata, a sjaji se kao od zlata. Da bi čudo bilo veće, riba ljudskim glasom reče: – Šta god tražiš, ja ću dati, samo me u more vrati. Ispuniću želju tvoju – bilo koju… …Sad se deda smilostivi, pusti ribu neka živi, ali želju on ne reče. Spustilo se već i veče kad se kući vrati deda, a baba ga mrko gleda, pa će reći: – Sedi ovde pokraj peći. Doneo si praznu torbu, ješćeš sada samo čorbu. Deda sede i, dok toplu čorbu jede, poče da joj, tako s reda, čudan slučaj pripoveda. Kad je baba čula ovo, održa mu strašno slovo: – Od muke ću sad pući. tebe, deda, treba tući. Što si tako luckast bio, pa si ribu ispustio? Natrag hitaj, žuri, juri. Korito mi staro curi: neka riba, kako znade, odmah meni novo dade. I u tmini crnoj, gustoj, na obali morskoj pustoj, u pučine beskraj gleda i poziva ribu deda. – Oj, ribice, gde si da si, doñi sada, mene spasi. Uzburka se sinje more i ispliva riba gore. Morske vale repom seče, ljudskim glasom ona reče: – Kaži, deda, svoju želju, pa se vrati u postelju. I deda joj onda reče kakva želja babu peče. – Idi kući, deda, samo, korito će biti tamo. Obećanje riba dade i u trenu već nestade. Čim se deda kući vrati, do korita odmah svrati, a korito lepo, novo. No, baba mu reče ovo: – Imam sada želju vruću, hoću sutra novu kuću. Ne bude li kuća nova, ovde više nemaš krova, već odavde ti se seli, čuješ šta ti baba veli… …I ujutru deda poñe, na obalu morsku doñe pa povika ribu glasno i reče joj sasvim jasno tu babinu želju novu. – Ispuniću želju ovu – riba reče i – uteče. Kada kući doñe deda, on u čudu samo gleda: od kolibe sve od pruća stvorila se nova kuća. Kraj prozora baba sedi i strogo mu sad besedi: – Neću više kuću ovu, imam opet želju novu. Hoću sada kuću drugu! Hoću u njoj bezbroj slugu. Ode deda, ribu zove da joj želje kaže noove. Uzburka se sinje more i ispliva riba gore. Čula riba šta ga mori, pa ovako njemu zbori: – Idi odmah babi kaži, ispuniću to što traži. Sazidaću kuću drugu, biće u njoj bezbroj slugu. Riba reče i – uteče. Vesela je baba bila, želja joj se ispunila. Dobila je kuću drugu, a služe je bezbroj slugu. Ali deda baš zlo proñe. Čim on natrag kući doñe, zlobna baba viknu samo: – Sluge moje, hajte amo! odvedite ovog starca sad u štalu kod magarca. Živi deda i u štali, na sudbu se on ne žali. To je bilo u nedelju kad ispuni babi želju, ali, eto, već u sredu sluge opet zovu dedu: – Hajde, deda, baba zove, ima, kaže, želje nove. Mal od čuda nije pao kad je babu saslušao: – Smesta idi, ribu traži i želju joj moju kaži. Sad carica ja ću biti, to mi mora ispuniti… …Ode deda, ribu zove i govori reči ove: – Aoj, ribo, muke velje, baba ima nove želje. Postala je sasvim luda, traži opet svaka čuda. A ja, eto, nemam kuda, moram da te zovem, molim, da joj čudi udovoljim. Čula riba šta on želi, pa ovako njemu veli: – I to će se ostvariti, carica će baba biti. Tako reče i – uteče. Carica je baba bila, na njoj samo čista svila. I biseri oko vrata i prstenje sve od zlata. Blaga silnog ona ima, zapoveda sada svima. Kad u petak pade veče, tad slugama baba reče: – Dovedite onog starca, u štali je kod magarca. A kad deda pred nju kleče, strogo ona njemu reče: – Idi sada ribu traži, pa joj carsku želju kaži. Dosadno mi carstvo ovo, hoću opet carstvo novo. Na dnu mora hoću sada da mi bude nova vlada. Zlatna riba, a ne druga, da mi lično bude sluga. Hajde, starče, ne prkosi, carsku želju ribi nosi… …Kada ribu dozva deda, on ponizno u nju gleda, pa joj veli: – Mene, ribo, ne veseli što sad opet tebi hodim, moram babi da ugodim. Snašla su me grdna čuda. Jeste moja baba luda, ali ne smem da se gložim, moram s njome da se složim. Željama joj nikad kraja. Dva dana joj carstvo traja, a već neće carstvo ovo, traži, veli, carstvo novo. Na dnu mora hoće sada bezumnica da zavlada. Ovo carstvo da joj pružiš i ti lično da je služiš. Kada ovo kaza deda, riba njega samo gleda. Ćuti riba, reč ne reče, pracaknu se i uteče. Čeka deda, čeka tamo sve dok nije danak svano, ali ribe nema više, dedu nade napustiše. On umoran poñe kući kraj obale posrćući. Kad se blizu kuće nañe, ne mogade da se snañe. Dvora sjajnog više nema, pred kolibom baba drema. Gleda deda čudo ovo – ni korito nije novo. Neskromne su želje bile, pa se nisu ispunile. ","Misaono - refleksivna poezija"
"Dolina mala to bješe prije U kojoj ljudi bilo nije; Pođoše u rat jednog trena Slijedeći zvijezde blagih zjena Što s plavih kula noću skreću Stražarski pogled svoj ka cvijeću, Dok cijelog dana među njima Sunce u lijenim leži snima. Posjetilac će priznati sada Da tužnom doli nemir vlada. Sve osim zraka što, sve teži, Nad magičnom samoćom leži. Stabla bez vjetra, da im gib prida, Drhte ko more koje se kida Oko maglovitih Hebrida! Ah, nema nigdje vjetru znaka, Da hrpu šuštavih oblaka Nebom od zore gna do mraka, Nad ljubicama koje mazne Liče na ljudske oči razne – Nad ljiljanima koji kriju Bezimen grob gdje suze liju! Njišu se: – cure kapi vječne Iz mirisne im čaške mliječne. Plaču: – niz stabljike im puze, Poput dragulja trajne suze. ","Misaono - refleksivna poezija"
"Jednom jedne strašne noći, ja zamišljah u samoći, Čitah crne, prašne knjige, koje staro znanje skriše; Dok sam u san skoro pao, netko mi je zakucao, Na vrata mi zakucao – zakucao tiho – tiše – “To je putnik” ja promrmljah, “koji bježi ispred kiše”, Samo to i ništa više. Ah, da, još se sjećam jasno, u prosincu bješe kasno Svaki ugarak, što trne, duhove po podu riše. Željno čekam ja svanuće, uzalud iz knjiga vučem Spas od boli što me muče, jer me od Nje rastaviše. Od djevojke anđeoske, od Lenore rastaviše, Ah, nje sada nema više. Od svilenog, tužnog šuma iz zastora od baršuna Nikad prije osjećani užasi me zahvatiše; Dok mi srce snažno bije, ja ga mirim sve hrabrije: “Putnik moli da se skrije od te noći, bure, kiše. Putnik kuca na ta vrata, da se skrije ispred kiše. Samo to je, ništa više.” Ohrabrih se iznenada, ne oklijevah više tada: “Gospodine il gospođo, izvinjenje moje stiže! Mene teški snovi prate, a vi nježno kucat znate, Tako tiho i bez snage, vaši prsti vrata biše, Da sam sanjiv jedva čuo” – Tu se vrata otvoriše – Mrak je tamo, ništa više. Pogled mrak je prodrijet htio, čudno zastrašen sam bio, Sumnjajući, sanjajući, sni mi paklenski se sniše; Nedirnuta bje tišina, znaka nije dala tmina, Rečena je reč jedina, šapnuta od zvuka kiše: “Lenora” ja šapnuh tiho, jeka mi je vrati tiše, Samo to i ništa više. Kad u sobu ja se vratih, cijelom dušom tad zaplamtih: Nešto jači nego prije udarci se ponoviše. “Sigurno”, ja rekoh, “to je na prozoru sobe moje; Pogledat ću trenom što je, kakve se tu tajne skriše. Mirno, srce. Da, vidimo, kakve se tu tajne skriše – Vjetar to je, ništa više. Prozorsku otvorih kuku, kad uz lepet i uz buku, Kroza nj uđe gordi Gavran, svetih dana što već biše, Nit da poklon glavom mahne, ni trenutak on da stane, S likom lorda ili dame kroz moju se sobu diže I na kip Palade sleti, što se iznad vrata diže, Sleti, sjede, ništa više. Ovaj stvor u crnom plaštu, nasmija mi tužnu maštu Teškim, mrkim dostojanstvom, kojim čitav lik mu diše. “Nek ti kresta jadno visi”, rekoh, “kukavica nisi, Strašni, mračni Gavran ti si, što sa žala Noći stiže, Kako te na žalu zovu hadske noći otkud stiže?” Reče Gavran: “Nikad više”. Začudih se tome mnogo, što je jasno zborit mogo, Premda nejasne mu riječi malo tog mi razjasniše. Ali priznat mora svako, ne događa da se lako, Da živ čovjek gleda tako, pticu što se nad njim njiše, Životinju ili pticu, što nad vratima se njiše S tim imenom “Nikad više”. Ali Gavran sjedeć tamo, govori riječ jednu samo, Ko da duša mu i srce u tu jednu riječ se sliše. To je sve što on mi reče – dalje krila ne pokreće, Dok moj šapat mir presiječe: “Svi me druzi ostaviše, Otići će i on kao nade što me ostaviše”. Tad će Gavran “Nikad više”. Dok ja stajah još zatečen – odgovor bje spremno rečen. “Nema sumnje,” rekoh, “ta je riječ tek trica, ništa više Od nesretnog gazde čuta, kojega je sudba kruta, Pratila duž njegova puta, dok mu sve se pjesme sliše U tužaljke puste nade, koje teret u se zbiše, Od “nikada-nikad više”. Al taj stvor u crnom plaštu, još mi u smijeh goni maštu, Ja naslonjač tad okrenuh bisti, gdje se Gavran njiše Na baršun mi glava klone, a ja mislim misli one, Stapam mašte tužne, bolne; kakvu meni sudbu piše Ova strašna kobna ptica, kakvu meni sudba piše Grakćuć stalno: “Nikad više”. Sjedih tražeć smiso toga, ne govoreć niti sloga Ptici, čije žarke oči moju dušu rasplamtiše; Tako misleć misli bone, pustih glavu da mi klone I u baršun da mi tone, kojim svijetlo sjene riše, Naslonit se na taj baršun, kojim svijetlo sjene riše Ona neće nikad više. Zrak tad ko da gušćim stade, na me neki miris pade Ko da anđel lakih nogu kadionik čudni njiše. “Ludo”, viknuh, “to su glasi, bog će posla da te spasi Bol i tugu da ti gasi, što te tako izmučiše. Pij nepenthe, da u srcu zaborav Lenoru zbriše.” Rače Gavran: “Nikad više”. “Zli proroče, ne znam pravo, da l si ptica ili đavo, Da li te je Satan poslo, il te bure izbaciše Sama, al nezastrašena, u tu pustu zemlju sjena U dom ovaj opsednuti, – zaklinjem te, ah, ne šuti Reci, reci ima’ l melem jada, što me izmučiše?” Reče Gavran: “Nikad više”. “Zli proroče, ne znam pravo, da l si ptica ili đavo, Al u ime Boga po kom obojici grud nam diše, Smiri dušu rastuženu, reci da l ću u Edenu Zagrliti svoju ženu, od koje me rastaviše, Anđeosku tu Lenoru, od koje me rastaviše?” Reče Gavran: “Nikad više”. “Dosta ti govorit dadoh, crna ptico!” Tad ustadoh, “U oluje divlje bježi, što se kroz noć raskriliše! Ne ostavi niti traga svojih laži kraj mog praga, Meni je samoća draga – usne same dovršiše – Iz mog srca kljun svoj vadi, nek ti trag se ovdje zbriše!” Reče Gavran: “Nikad više”. I taj Gavran, šuteć samo, još je tamo, još je tamo, Na Palade kip je sjeo, što se iznad vrata diže, Oči su mu slika prava zloduha što sniva, spava, Svijetlost, što ga obasjava, na dnu njegovu sjenu riše, Moja duša iz tih sjena, što mi cijelu sobu skriše Ustat ne će – nikad više! ","Misaono - refleksivna poezija"
"Čempres na Humu, tanak kao svirala, ni do ramena mi ne bi. Mlad kao mlado proleće. Zelen kao glad detinja. Čempres već je, slutim, visok kao uspomena na ljude koji su minuli a stajali su, svete li slike, uz mene dok sam se s njegovim mladim rastom odmeravao. Niko više od prijatelja iz te slike živ nije. A ja odlazim. On, vidim, nadrasta svojim tankim rastom visoko zlo koje se nad svetom ulicom zavičaja nadvilo. ","Misaono - refleksivna poezija"
"Od zvijezda satkan, iz beskraja, Aleksa se vraća iz raja. Ima li ikog, u čase sretne, s dobrom na licu, s dušom, da sretne? Hoće li iko, živ, mrtav, ko zna – na Starom mostu da ga prepozna? A voda žubori, mire jasmini, gle ono djevojče nalik Emini! Izašle lijepe Anke i Zore, s Neretvom neriječ da prozbore. Prolazi Aleksa sav od svjetlosti – a nikog svoga, Bože oprosti. Samo pazimo, ko sjene crne, nas nekolko da ne posrne. ","Misaono - refleksivna poezija"
"Kao kad zaroniš do dna mora, A samo kamenčić zgrneš u dlan, Tako ti počne neka zora, Tako se završi po neki dan. I suze detinje kaplju sve teže Na snove prazne k’o prazne mreže. A nekad onako, kao od šale, Padne pred tebe zvezda prava, A ti je šutneš vrhom sandale I odeš dalje. I kad se spava, Kad nebo zaljulja sva svoj klatna, Čitava noć ti od snova – zlatna. Posle detinjstva šta se sve menja? Opet se ređaju snovi i snovi. Između zvezda i kamenja Jastuk kroz život i dalje plovi. Samo je nešto teža glava. Manje se sanja – više se spava. ","Misaono - refleksivna poezija"
"Obnovi se i preobnovi, ne plivaj večno u istoj bljuzgi. Obnovi se i preobnovi i kloni se račjih klešta osrednjosti. Obnovi se i preobnovi, menjaj često ton i oblik, da te ne dospiju ukalupiti. Ojačaj i prihvati to što jest, ali samo pod uslovima što si ih sam sebi zadao i osmislio. Budi samouk. I stalno obnavljaj svoj život, jer naprosto moraš; to je tvoj život i njegova prošlost i sadašnjost pripadaju samo tebi. ","Misaono - refleksivna poezija"
"Nismo pijani. Trezni smo, čini se, svi. I, verovtno, zaista jesmo poete, dok sklapamo čudne sonete, i s vremenom razgovaramo na “vi”. I eto ploda – rakete, slike leteće. I eto ploda: stih pompezan to je… Crtaj, crtaj, bezumno stoleće, tvoje vojnike, ljubavnike tvoje, poloči njinu savremenu slavu! Zašto je istina, ipak – neistina, zašto nas ona povlači za skut… I niski tvoj genij noge bi zdrobio, sve da bi šezdeseti saznao put i čudne rezultate lutanja dobio. ","Misaono - refleksivna poezija"
"Verovao je u svoj kip-lobanju. Verovao. Vikali su mu: “Lepa nije!” No, zidovi behu skloni padanju. A lobanja, ispostavi se, krepkost krije. Mislio je: Iza zida stvar je čista. Mislio je, dalje je – prosto. …Spasao se od samoubistva, uz loš duvan živ je ostô. I, po selima, lutat pođe, putevima dugim krenu kud prašina žuta pleše; Pod crkaveno da crta svođe Judu i Magdalenu. I to umetnost beše. A posle, u istu tu prašinu, njega krčmari, brkova sivih, kako dolikuje, sahraniše. I ne opojaše, onako, zatrpaše sred gline zelene… No, na zemlji ostaše Jude i Magdalene! ","Misaono - refleksivna poezija"
"Ne, ne postadosmo gluvlji i žuti, baš ista reč nas kô i pre prene, naši su kô i pre tamni kaputi, i ne vole nas iste žene. Opet nam igra – vremena davna u amfiteatrima i samoći, i isti fenjeri svetle nad nama, kao uzvični znaci noći. Prošlo, kô i sadašnje, isto nam znače, na buduće ne liče načisto, ne spavamo, zaboravljamo spavače i istu stvar radimo isto. Čuvaj, humore, vesele mladiće, u vrtlogu ih svetla i tame neka, velikima na slavu i sram biće i dobrima – na sujetu veka. ","Misaono - refleksivna poezija"
"Lišće pada, pada iz daljina, kao da vrtovi nebesa venu; svo lišće pada uz gestu niječnu. I teška zemlja pada noću iz svih zvijezda u samoću. Svi mi padamo. I moja ruka pada. Pogledaj druge: pad je u svima. Pa ipak postoji Jedan na nebesima koji blagom rukom svakim padom vlada. ","Misaono - refleksivna poezija"
"— Reci mi smeh koji ne zna grč gorčine? — O ja sam muk i dubok vrč tišine. — Kaži mi noć što bolu zna broj stuba? — O ja sam san koji nema dna ni ruba. ","Misaono - refleksivna poezija"
"…Ponoć je. U crnom plaštu nema boginja; slobodne duše to je svetinja. To gluho doba, taj crni čas. Al’ kakav glas?… Po tamnom krilu neme ponoći ko grdan talas jedan jedini da se po morskoj valja pučini, lagano huji k’o da umire, il’ da iz crne zemlje izvire. Možda to dusi zemlji govore? Il’ zemlja kune svoje pokore? Il’ nebo, možda, dalje putuje da moju kletvu više ne čuje? Pa zvezde plaču, nebo tuguje, poslednji put se s zemljom rukuje… Pa zar da neba svetu nestane? Pa zar da zemlji više ne svane? Zar da ostane – tama?… I hod se čuje… Da l’ ponoć tako mirno putuje? Ni vazduh tako tiho ne gazi. Ko da sa onog sveta dolazi? Il’ kradom oblak ide naviše? Il’ bonik kakav teško uzdiše? Il’ anđo melem s neba donosi? Il’ oštru kosu da ga pokosi? Da ljubav ne ide?… Da zloba nije?… Možda se krade da nam popije i ovu jednu čašu radosti? Il’, možda, suza ide žalosti da nas orosi tužna kapljica? Ili nam mrtve vraća zemljica? – – – – – – – – – – – – – – – – – – – – Vrata škrinuše… O duše! O mila seni! O majko moja! O blago meni! Mnogo je dana, mnogo godina, mnogo je gorkih bilo istina; mnogo mi puta drhtaše grudi, mnogo mi srca cepaše ljudi, mnogo sam kajo, mnogo grešio i hladnom smrću sebe tešio; mnogu sam gorku čašu popio, mnogi sam komad suzom topio. O majko, majko! O mila seni! Otkad te, majko, nisam video, nikakva dobra nisam video… Il’, možda, misliš: „Ta dobro mu je kad ono tiho tkanje ne čuje što pauk veze žicom tananom nad onim našim crnim tavanom! Među ljudma si, među bližnjima.“ Al’ zlo je, majko, biti međ’ njima: pod ruku s zlobom pakost putuje, s njima se zavist bratski rukuje, a laž se uvek onde nahodi gde ih po svetu podlost provodi; laska ih dvori, izdajstvo služi, a nevera se sa njima druži… O majko, majko, svet je pakostan, život je, majko, vrlo žalostan… ","Misaono - refleksivna poezija"
"Nepovratno si otišla u polja. Na veki nek je sveto Ime Tvoje. Opet su zalaska crvena koplja Pruzila k meni oštrice svoje. Samo Tvoje od zlata svirale Tog crnog dana usnama ću taći. Ako su molitve u nepovrat pale, Da skrhan zaspim u polje ću zaći. Ti ćeš proći u zlatnoj porfiri- No ja oči otvoriti neću. U svetu sna daj mi da se smirim, Da ljubim put obasjan i sreću … O, iščupaj dušu punu more! Sa svetima upokoji mene. Ti što rukom svojom bez promene Nepomično držiš kopno i more. ","Ljubavna poezija"
"Ti u polja, bez povratka, ode. I nek sveto bude Ime Tvoje! Uperivši u mene svoj bodež, crven–koplja od zalaska stoje. Frule zlatne ja ću samo Tvoje na dan crni usnama se taći. Ako molbe odzvoniše svoje – Ja ću, snužden, u polju san naći. Ti ćeš proći u zlatnoj porfiri – al’ ne meni oči da otkrivaš. Nek me ovaj sanjivi svet smiri, Obasjanu stazu da celivam… O, iščupaj dušu s rđom bora! Upokoji sa svecima mene, Ti – što držiš i kopno i mora nežnim dlanom ruke prefinjene! ","Ljubavna poezija"
"Nada je luksuz. Večna noć u krvi izmišljenom oku slepim zidom preti. O vatro tamna iza sebe, ko prvi da ljubim tako ljubim, ne mogu da se setim. Zar znam što sam znao zar znam što ću znati: skelet usamljeni izgubljeno ime divno usklađene s prazninom što pamti jalovost cveta i jalovost zime. Ja sam zabrinuti ljubavnik tog cveta što mami iz mene sunce i prazninu pretvara u slavuja, kad različit od sveta predeo me tače i pretvori u prašinu. Al zaboravom svet sam sačuvao i čuvam za sva vremena od vremena i praha O gde su ta mesta kada vetar duva i pustoš pomera? Gde zvezda moja plaha? Niskosti uzalud čeznu pesmu! Čitam na kolenima predeo koji se otvara u biću u kamenu praznom gde je skrita poslednja zvezda čiji sjaj ne vara. ","Misaono - refleksivna poezija"
"Kad prođu zore, kad zaspe kiše, i nas odavno ne bude više, ovo je, moj daleki sine, poruka za tvog još daljeg sina i za kćer najdaljih naših kćeri kroz mnogo nadanja i godina, za snove šarene i beskrajne, pegave pahulje budućih zora, za čavrljanja, kikot i tajne i za sva pitanja bez odgovora. Kad svenu zore, kad zgasnu kiše, i nas odavno ne bude više, reci nek budući lepše sanjaju, zamoli da čudno lepo sanjaju, naredi da bolje od nas sanjaju, pomozi im da tačnije sanjaju, ako ne sanjaju – daj im da sanjaju, viči da sanjaju, sanjaj da sanjaju, dok u njihovim detinjim grudima pokojna naša srca odzvanjaju i čuju i kuju i odjekuju kao zvonici među ljudima. Kaži im: onamo, blizu neba, planina jedna na sve njih čeka. Mi smo je zidali od sna i hleba da se uspentramo u svetlost nekad. Mi smo je digli. A nikad stigli. Za ljudski vek je ogromna bila. I posrćući – u vis smo pali, sa ožiljcima najlepših krila. Kad minu zore, kad umru kiše, i vidiš: nema nas nikada više reci im da smo se ko ljudi složili: mene podelili, tebe podelili, njih smo pomnožili. Ovo je, moj daleki sine, osmeh i šapat za tvoga sina i za kćer njegovih najdaljih kćeri kroz bezbroj nadanja i godina. I želja da se nešto produži. Da se pre oduži. Da se ne oduži, već da se šalje, od njih još dalje, mnogo dalje. Reci im: onamo, blizu neba još divnih treba, još jakih treba, naivnih treba i čudnih treba. Davno smo s mukom sve to sređivali. Sad smo na kraju i to sredili. Klinci su mame i tate nasleđivali. Sad smo mi, roditelji, decu nasledili. Zato im na uho promrmljaj tiše, kad zore izgore kad splasni kiše – nas sutra mora tamo negde zajedno s njima da ima za jednu običnu mrvu najglasnije, za jednu običnu mrvu najčasnije, za jednu običnu mrvu najviše. ","Misaono - refleksivna poezija"
"On nema oči – al me vavek gleda. Ima za mene uvek reč nemuštu. On prvi šane onu miso suštu Od koje bežim ko od vatre, leda. Kad pođem za njim – osvanem sred blata. Strašno me drži, a neima šake. Ili me pušta nebu pod oblake, A kada padam – on me ne prihvata. Zbog njega ćutim danima ko mutav I nosim suvu stenu iznad vode (A sam se pravim – prazan, lak i plutav). Kad reč zaustim – ja umesto eha Naježen čekam da me sveg izbode Slomljeno staklo njegovoga smeha. ","Misaono - refleksivna poezija"
"Doći će i trenut poslednji i sveti, Kada ćemo jednom, mirno čekajući, Reći jedno drugom: već je vreme mreti, Kao što se kaže: već je vreme kući. U horizont prazan gledajući tada, Na ivici gde se mrak i svetlost deli, Zamrznuće mirno suza zadnjeg jada, Jada što se nikad, nikad nismo sreli — U sunčana jutra tražeć jedno drugo Kraj zelenih reka; ili noć kad brodi, I dok mesečina nepomično, dugo, Leži hladna, bela, na zaspaloj vodi. Dok je prilazio čas povratka sveti, Umorni, taj susret večno čekajući, Kada ćemo reći: već je vreme mreti, Kao što se kaže: već je vreme kući. ","Misaono - refleksivna poezija"
"Na onome bregu što je nad životom, Tražio sam mesto gde stanuje sreća, I išao dugo okružen lepotom Iz predela snova u predele cveća. I ja sam se peo, uzdizao gore, Mislio sam da si na najvećem visu, I da pleteš vence, donosiš bokore, Da si sva u cveću i samom mirisu. Ali ta je slika prevučena prahom, I stoji k’o spomen minulih obmana: Ja joj katkad priđem sa tugom i strahom. Kao dragan dragoj posle mnogih dana. (Janku Veselinoviću) ","Ljubavna poezija"
"Neko se sakrije od nekoga Sakrije mu se pod jezik Ovaj ga traži pod zemljom Sakrije mu se na čelo Ovaj ga traži na nebu Sakrije mu se u zaborav Ovaj ga traži u travi Traži ga traži Gde ga sve ne traži I tražeći njega izgubi sebe ","Misaono - refleksivna poezija"
"Za ljubav sveta – ljudi, Pesniče ti ne mari! Velike hvale huka – to je trenutan šum. Hladan je smeh gomile; glupakov sud pokvari Smisao. Al’ ti budi – čvrst i sam ko tvoj um. Ti – car si. I sam živiš. Kreće te volja tvoja, Tamo kuda te vodi slobode tvoje put. Usavršavaj samo duhovna blaga svoja, Ne traži da svet puni – mirnog ti posla kut. Blagorodni su samo tvog srca pravi trudi; O delu umetničkom umetnik strože sudi… A pusti i glupaku, pusti gomili toj Neka te brani, ili šta hoće neka zbori Nek’ pljuje onaj oltar gdje tvoja svetlost gori Nestašluk dece neka koleba presto tvoj. ","Misaono - refleksivna poezija"
"Zar utihnu veselja glas? Nek zaore pesme Bakha! Nek devojka živi svaka I mlade žene, koje ljube nas! Ded više vina u te čaše! I na dno njino U gusto vino Bacajmo zavetne prstene naše! Ispijmo grožđa radosne suze! Nek živi razum! Nek žive muze! Ti, sveto sunce, gori! Kao što ovo kandilo bledi Pred jasnom zorom koja zori, Tako i lažna mudrost malo vredi Pred suncem uma, što sja puno plama. Neka živi sunce, nek se skrije tama!¨ ","Misaono - refleksivna poezija"
"Kolutaju magluštine, Mesec gubi svoju moć, Sneg se vitla sa visine, – Mutno nebo, mutna noć. Saonice stepom klize, Zvonce zvoni cin – cilin, Na tom putu mor’o bi se Užasnuti svaki džin. ”Teraj momče!” – ”Zalud muke; Konj zaspao, kajas krut; Mrzne mi se već i ruka, A ne vidim nigde put. Propašćemo, – zlo je, zlo je, Kucnuo nam je zadnji čas. Pred nama se hale roje, Besi skaču oko nas.” ”Eno jedan zube kesi; Drugi me je pljuno – hu! To su besi, to su besi, Raduju se našem zlu. Sad je jedan trč’o levo, Konje gur’o u prolom, A drugi je okom sevo Nakom vatrom paklenom.” Kolutaju magluštine, Mesec gubi svoju moć, Sneg se vitla sa visine – Mutno nebo. mutna noć. Sad ni mači – jao, jao! Opet zasta zvona zvuk. ”Šta je ono?” – ”Bog bi znao – Neka klada, – il’ je vuk.” Sikću, pište noćne strave, U grud’ma ti hrabrost mre; Konji ržu dižeć’ glave – Kakva j’ ono avet, gle! Lete konji k’o pomamni, K’o da j’ orkan odstrag; Iza onih jela tamni’ Cereka se neki vrag. Iz daljine nešto kulja, Ne znam je li dim il’ sen; A urliče neka rulja Vrteći se u vreten. Čudna huka, čudna buka, Ne znam uzrok, ne znam smer, – Sahranjuju l’ kakvog smuka, Il’ udaje daba kćer! Kolutaju magluštine, Mesec gubi svoju moć, Sneg vitla sa visine – Mutno nebo, mutna noć. Razuzdani besi lete, Raduju se našem zlu, Krici njine pesme klete Kroz srce mi prodiru. Al’ gle, čoveku čovek reče, Drveta toga da se lati, I čovek pođe kad padne veče A s otrovom se zorom vrati. On smrtonosnu smolu nosi, S učmalim lisjem kobnu granu I znoj mu bledo čelo rosi, Kad zadihan u šator banu. Kad gospodaru svome dade Granu sa jedom ovim kobnim, Ko mačem posečen on pade I zaspa snom dubokim, grobnim. A knez u otvor strele spusti I ljuta smola u njih uđe, I srt on s njinog vrha pusti Na susede i zemlje tuđe. ","Misaono - refleksivna poezija"
"U pustinji, sred peska vrela, Jedini u svoj vaseljeni Ko strašni stražar Ancar na sten Stoji od sunca što je svela. Rodi ga stepa u žedne dane, u ljutome ga gnevu goji, Pa zelene i mrtve grane I koren otrovom mu poji. Kroz koru otrov stalno teče, U podne topi se od žara, A kad prohladno padne veče U smolu gustu on se stvara. To drvo odmor ptici nije, Tigar ne oštri uza nj ralje, Tek vihor što se pustom vije Dirne ga krilom pa bež’ dalje. A kad oblak daždom mije Njegov učmali, tužni list, Otrovana se kiše slije I truje pesak nevin, čist. ","Misaono - refleksivna poezija"
"Majka govori Hristu – Jesi li moj sin ili moj Bog? Raspet si na krstu. Kako ću sad domu svom? Kako ću preko praga, Ne shvativši šta to bi: Jesi li moj sin il’ Bog? To jest, mrtav si ili živ? Odgovor on joj sprema: – Mrtav il’ živ da sam, razlike, ženo, nema. Bio sin ili Bog, tvoj sam. ","Misaono - refleksivna poezija"
"Crna majko Trojeručice Pruži mi jedan dlan Da se u čarobnom moru okupam Pruži mi drugi dlan Da se slatkog najedem kamenja I treći dlan mi pruži Da u gnezdu stihova prenoćim Prispeo sam s puta Prašnjav i gladan I željan drugačijeg sveta Pruži mi tri male nežnosti Dok mi ne padne hiljadu magli na oči I glavu ne izgubim I dok tebi sve tri ruke ne odseku Crna majko Trojeručice. ","Misaono - refleksivna poezija"
"Tamo gdje je misao bez straha i glava se drži uspravno Gdje je znanje besplatno Gdje svijet još nije polomljen u komade Tijesnim poznatim zidovima Tamo gdje riječi izlaze iz dubine istine Gdje neumorna težnja pruža svoje ruke prema savršenstvu Gdje bistra struja razuma još nije izgubila put U turobnoj pustinji mrtvih navika Tamo gdje je um vođen tvojom rukom U uvijek rastuću misao i akciju U tom slobodnom raju, moj Oče, Probudi moju zemlju ","Misaono - refleksivna poezija"
"Ako hoćeš da budeš jednom vredna i da napuniš svoj krčag, – o dođi, dođi na moje jezero. Voda će se pripiti uz tvoje noge i izbrbljati svoju tajnu. Po pesku je pala svežina kiše koja ide, oblaci se nagli pod modrim linijama drveta kao bujna kosa nad tvojim obrvama. Ritam tvojih stopa, koji dobro poznajem, udara me u srce. O dođi, dođi na moje jezero, ako moraš da napuniš svoj krčag. Ako hoćeš besposlena da bezbrižno sediš, dok ti voda nosi krčag, – o dođi, dođi na moje jezero. Padina se zeleni i divljega je cveća bezbrojno. Misli će tvoje izletati iz tvojih tamnih očiju kao ptice iz svojih gnezda. Prevešće ti spasi na stopala. Dođi, o dođi na moje jezero, ako hoćeš da sediš besposlena. Ako si sita igre pa hoćeš da zagnjuriš u vodu, – o dođi, dođi na moje jezero. Ostavi na obali plavi ogrtač, plava će te voda ogrnuti i pokriti. Talasi će se prpinjati da ti ljube vrat, da ti na uho šapuću. Dođi, o dođi na moje jezero, ako hoćeš da se zagnjuriš u vodu. Ako moraš u bezumlju da skačeš u svoju smrt, – dođi, o dođi na moje jezero. Jezero je moje sveže i bezdano. Crno kao san bez snova. U dubinama njegovim isto su dani i noći, a pesma je ćutanje. Dođi, o dođi na moje jezero, ako hoćeš da utoneš u svoju smrt. ","Ljubavna poezija"
"O ta slika na ogromnom zidu Hladnog, skoro opustelog doma: Dva rošava stabla i put boje hroma Sa nekim kolima što nikud ne idu. Tu je i reka (al mrtvo korito): Samo srebrost šljunka, pesak, trulost panja I čudna svetlost – ni sutonja ni danja Što se kroz lišće cedi ko kroz sito. Pamtim i jednu ravan punu hlada Kao odmaknutu od sveta i vike Rođenu za glavu zbunjenu od grada. Mamim još nešto u mozgu sa te slike: U dnu je crven krov, pa oblak, deo plota – Čas boje smrti, čas boje života. ","Misaono - refleksivna poezija"
"Po svemu onome kako izgleda Ovo podne je sasvim obično Kao jedna stara pesma: Mali užareni trenutak tačno u sredini između izlaska i zalaska I ništa više. (Ili još samo Pa i to već uzgred: Jedna svakodnevna slika ovde pred očima Koju ostvaruje okrugao život časovnika na tornju Sklapanjem svojih ruku Na molitvu U sunce.) Tu bi stvar eto mogla da se i završi I to lepo, (Ne možda baš najlepše i najpunije Kao što dolikuje to pesmi koja se kao prva budi Ispod debelih naslaga ćutanja i tišine Ali ipak.) Ovo podne je sasvim obično I tu počinje pesma. Treba skrenuti par koraka samo iza ugla U mršavo zelenilo Ulevo gde su stabla. Čovek neki Po svemu onome kako izgleda Sasvim običan U jednostavnom šeširu malo nakrivljenom U prugastom kaputu Sedi na klupi i štapom ispred sebe ovlaš ispisuje krugove u pesku Malo nepravilne Ali ipak dovoljne da u njih stanu sve prohujale godine bez ostatka: Tri male istinske ljubavi I dva velika rata Jedna ptica mladosti koja neće poleteti o nikad više iz kruga Ni preko tanke crte. Čovek malo iskreće glavu i sluša: ptica peva. „Gde peva ptica“ pita čovek i naginje uho nad svoje dno I osluškuje prema grani. Izgleda da je to rekao malo glasnije Zaboravio se I sad se uplašen kao u ljubavničkom stidu diže sa klupe I polazi Ali se naglo vraća I briše nogom svoje krugove u pesku I smeši se još više uzbunjen ovom slučajnom školskom igrom I odlazi Ovog puta u sasvim drugom pravcu nego što je to prethodno naumio. Inače Po svemu onome kako izgleda Ovo podne je sasvim obično Kao jedna stara pesma. ","Misaono - refleksivna poezija"
"Reka bi mogla da bude okean, ako se zgrči toliko ima u sebi ogromne, večite vode. Al ako ikada zapne i umori se dok trči umreće bez daljine, umreće bez slobode. Umreće u njoj vetar. Umreće šume i žita. Umreće bokori sunca što se uz obalu pletu. Zato ne sme da stane i zato večito hita, sa usnama od vode, najžednija na svetu! ","Misaono - refleksivna poezija"
"Moj neprijatelju sa dva oka žarka, S nožima u otrov zamočenim, gde si? Ti pred čijim duhom padne svaka varka, I o štit čiji se razbiju svi besi! Lepi, silni, grozni! željan sam te i ja, Da baneš pod maskom druga ili gosta; Da takav, polu-bog, polovinu zmija, Vrebaš me kroz lišće i čekaš kraj mosta. Da mi misli znate jedini bog i ti; Da te za leđima osećam, na miru; Da ni reč ni pogled ne mogu ti skriti; Da znaš gde je otvor na mome panciru. I moja noćišta, i pratnja na drumu; I moj trag na pesku, i moj sen na zidu; I kao što ljubav zrači jednom umu, Da svirepa mržnja svetli tvome vidu. Osvajač, zločinac, i heroj međ’ nama, Da te slave ljudi i nude se žene; Tvoj brod da s velikim zlatnim katarkama Pun sjajnih horova prolazi kroz pene. Da mog boga mrziš jednom mržnjom holom, Da se gnušaš moje mudrosti: i blažen, Da moju oštricu hvataš rukom golom; Da znaš da ću biti ismejan i zgažen. Nek’ se samo jedan s raskršća široka Vrati sa krvavom rukavicom: hodi! Moj neprijatelju s dva velika oka, Svi puti su prazni i mrak je na vodi. Da te vidim, strašni! Gluhe su mi noći Bez tvojih koraka: večno, neprekidno, Bez tebe ću biti bedan i bez moći, Mali, i unižen, i pobeđen stidno. ","Misaono - refleksivna poezija"
"Ide sen moja pored mene, Ognjena sablast i džin modar; Preda mnom kao vođ bez smene, Kao žbir za mnom, nem i bodar. Pred šumom presta da me prati, Za šumom već me opet čeka; Pred prag crkve će zbunjen stati – Taj prediskonski strah čoveka. Taj znak što mrkne i što sjaje, Taj govor neba rečju tamnom! Dokle će ići i što traje – Ta gorka igra sunca sa mnom? Sve će pod nebom dalje sjati, A sen i čovek, dva blizanca, Na raskršću će nekom stati Da oba zbace teret lanca. . . No tražiće se, dok dan sija, Dve sudbe večno sjedinjene: Senka od zemlje bezmernija, I čovek lakši i od sene. ","Misaono - refleksivna poezija"
"Kad minu mesec žut za kosama, Tada s nebeskih crnih ledina Kao kap pade ta reč jedina: Tad pojmih šta je moja osama. . . I pojmih, kao otet čarima, Šta znači strah moj među stvarima. Razvije jutro kao plamene, Hiljadu belih krila po moru, A svetlom zemljom prospe znamene, I reči svud po belom mramoru. Tad su, pred tajnom što je morila, Sva usta stvari progovorila. Tvorče, kroz oluj i kroz ćutanje, Slušam sve tvoje sjajne glasove; A čekam kad sve mineš putanje Poljem kroz naše svetle klasove, Kraj puta k meni atomu skrivenom, Da priđeš u te časove: I osloviš me pravim imenom. ","Misaono - refleksivna poezija"
"Dok piješ viski, grickaš ribu ili gledaš na sat, dok nameštaš kravatu, ljudi ginu. Gradovi neobičnih imena, bombardovani nestaju u plamenu, niko ne zna zašto, ali ljudi ginu. U malim selima, nepoznatim, ali dovoljno velikim za uništenje ne mogu ni vikati ni doviknuti doviđenja, ubijaju ljude. Oni umiru, a mi biramo nove vođe; ravnodušnost, suzdržavanja – jedini odgovori na toliko ubijanje. Predaleko za ljubav komšije i brat Sloven, tvoji plašljivi anđeli ne doleću njemu i tako ljudi ginu. I dok se kipovi svađaju, pobeđuje Kain, hiljade mrtvih postaju ulje motoru istorije. Dok gledaš sport, proveravaš tekući račun ili pevaš uspavanku, ljudi umiru. Vreme krvavim perom deli ubijene od krvoločnih ubica, a i tebe će uvrstiti u njihove saradnike. ","Misaono - refleksivna poezija"
"Nebo mutno, izdubljeno, kobno; Dan ubijen pritisnuo boje, Svetlost, oko; i mrtvilo grobno, Mir i strava oko mene stoje. Kroz prirodu, preko drva, ružno Jesen ide; gole grane ćute. I crnilo obavilo tužno Koru, vidik, vreme i minute. Bol klonuo; magla i bregovi Nose misô . . . i želje se kriju; Tamne slike, blede kao snovi, Šušte propast, ko bi znao čiju! Spava mi se. Još da legne telo U taj sumor, mrtav, što se vije. U tu dušu, u ropac, opelo, Da potone sve što bilo nije. Da potone . . . i da magle sinje Obaviju: na časove bone I na ljubav da popada inje I zaborav . . . I da sve potone. ","Misaono - refleksivna poezija"
"smo bili mladi za ovom mašinom… pili pušili kucali bilo je to najlepše čudesno vreme i sad je osim što sada umesto da idemo u susret vremenu ono ide u susret nama čineći da se svaka reč utiskuje u papir jasno brzo teško ispunjavajući prostor koji se zatvara. (Septuagenarian Stew: Stories & Poems, 1990) ","Misaono - refleksivna poezija"
"i najčešće kad to spoznaš prekasno je a prekasno je najgore. ","Misaono - refleksivna poezija"
"uvek je neko u drugoj sobi što sluša iza zida. uvek je neko u drugoj sobi što se pita šta ti radiš tamo bez njih. uvek je neko u drugoj sobi što se plaši da ti je bolje kad si sam. uvek je neko u drugoj sobi što misli da misliš na nekog drugog ili misli da ti nije stalo ni do koga osim sebe u toj drugoj sobi. uvek je neko u drugoj sobi kome nije više stalo do tebe kao nekad. uvek je neko u drugoj sobi što se ljuti kad nešto ispustiš ili mu se ne sviđa kad kašlješ. uvek je neko u drugoj sobi što se pravi da čita knjigu. uvek je neko u drugoj sobi što satima priča telefonom. uvek je neko u drugoj sobi i ti se ne sećaš tačno ko je i iznenađen si kad stvore neki zvuk ili odu hodnikom do kupatila. ali nije uvek neko u drugoj sobi zato što ponekad nema druge sobe. a kad je nema ponekad nikog nema ovde. ","Misaono - refleksivna poezija"
"O mladosti, dokonosti Što za ropstvo samo zna, Zbog previše tananosti Uništih svoj život ja. Ah! nek stigne onaj čas Što zanosom prožme nas! Rekao sam sebi: mani I nevidljiv budi ti, Obećanja se okani Svake više radosti. Nek ne spreči tebi ništa Slavni uzmak sa bojišta. Toliko sam strpljiv bio Da me hvata zaborav. Strah mi se na nebo skrio, A bol mi je nešto sav. I bolesna žed se stvori Da mi mrakom žile mori. I livada tako šalje, Prepuštena zaboravu, Sve bujnije i sve dalje Miris, korov, cvetnu travu, Dok prljavi oblak muha Divlje zuji iz vazduha. Udovištva, ah! tolika Tako jadne duše te Kojoj je sve blago slika Naše Gospe Marije! Zar do Bogomajke svete Da molitve naše lete? O mladosti, dokonosti Što za ropstvo samo zna, Zbog previše tananosti Uništih svoj život ja! Ah! nek stigne onaj čas Što zanosom prožme nas! ","Misaono - refleksivna poezija"
"Život, da život bude ljubav samo, da ljudi budu zdravi kao šume, kao paprat bujna da se raskrupnjamo, da čovek ljubav kao hleb razume i da nas bude u semenju buni, sve više takvih sa čovečnom reči i srca spremnog kap po kap da kruni na ranu druga, da rana zaleči. Da kad hleb kažeš, ne vidiš oči iskolačene do besvesti, kad život kažeš, da vidiš žene sve zdrave žene, blagovesti bremene žene, bez bojazni da u utrobi nose guju, da će im ostati dlanovi prazni kad neko opet strese oluju, kad kažeš majke, marame vrane da ne lepršaju pred tvojim vidom, kad kažeš čovek, da te ne gane kriv bez krivice za tvrdim zidom kad čovek kažeš, o kad kažeš, da teče jedna široka reka, ljubavi tople, najbolje straze i najljudskije za čoveka. ","Misaono - refleksivna poezija"
"Mazga kralj i ja Umrećemo sutra Mazga od gladi Kralj od dosade Ja od ljubavi Parče krede Na tabli dana Piše naša imena Vetar u jablanima Zove nas po imenu Mazga čovek kralj Sunce Crne Krpe Već nam je izbrisalo imena Sveža voda iz travnjaka Pesak iz peščanika Ruža iz crvenog ružičnjaka Put od kuće do škole Mazga kralj i ja Umrećemo sutra Mazga od gladi Kralj od dosade A ja od ljubavi U mesecu maju Život je trešnja Smrt koštica Ljubav trešnjino drvo. ","Misaono - refleksivna poezija"
"Najsrećniji dan taj – i minute drage, koje još pamti moje srce svelo, uzvišena nada gordosti i snage, sve je odletelo. Rekoh li: i snage? da! tako bar mislim; vaj! sad su sve to sećanja daleka! To prividi behu u danima milim – nek prolaze, neka. Hej, gordosti, kakva veže nas još sila? Nek se odsad druga čela guše pod otrovom koji na mene si slila – smiri se, moj duše! Najsrećniji dan taj – i minute drage, koje predosećam – i kojih se sećam, i najdraži pogled gordosti i snage, prošli su, osećam. Al’ kad bi ta nada gordosti i snage vratila se s bolom koji duša ova spozna još onda – ne bih čase drage doživeo snova! Jer na njeno krilo stalno sve tmurnije dok je lepršalo – pade neka bit dovoljno jaka da ubije dušu što je dobro znade. ","Misaono - refleksivna poezija"
"Heleno, lepota mi je tvoja nalik na drevne nikejske lađe, što nošahu, preko mirisnog mora, lutača kroz strah i beznađe da rodnu obalu nađe. Svikoše na lutnju očajnim morima klasični lik tvoj, divne vlasi, beh vođen najadskim ti akordima slavi što drevnu Grčku krasi i velelepnosti starog Rima. Gle! u svetlu dubokog prozora od statue sad stojiš nemlje! U ruci alem-lampa dremlje, ah! Psiho, iz dalekih prostora te svete zemlje! ","Misaono - refleksivna poezija"
"Pođem kroz trave do najbliže padine. Pronađem obli kamen, sednem, pa ćutim. Tako je dobro biti sam: u daljini neko čeka. Zagledam se u sunce i polako žutim. (U glavi dodam: Ispod nogu se igraju ribe, teče reka.) Tako je dobro biti sam: U zamršenom korovu iza kamena Dve ptice se hlade od sunca. Dve male ptice! Jedna prhne u sunce i senkom mi išara lice. Drugu zovem da mi sleti na ramena. Tako je dobro biti sam: neko te voli. Potrčiš pet koraka i staneš kao kamen. Prav, visok, ispod sunca: ti ličiš jedino topoli! Stojim. Tako je dobro biti sam: u daljim neko čeka. Ispod nogu se igraju ribe, teče reka. ","Misaono - refleksivna poezija"
"Sad kad moje vreme ko buktinja trne, Kad moj put do cilja stiže; Sad kada silazim već niz stube crne Patnji što me grobu bliže; Kada u dnu neba, tog sna moje snage, Tamnog nepovratnog puta, Vidim prošlost svoju, sve trenutke drage Koje mračni vrtlog guta; Sad kad znam da uvek laž mora da zine Iz ljudskoga likovanja, Pogružen, koračam uz rub te dubine Kao biće koje sanja. Gledam nad pučinu kojom bure kose, Nad vrh što nebesa para, Gde runo oblaka u daljinu nose Kandže vetra-lešinara; Slušam huk prostora, glas mora pod stenom, Leute što stenju lukom, I poredim u svom duhu zamišljenom Ovaj šapat s onim hukom. A ponekad ležim na kržljavoj travi Peščara, do onog časa Kad se mutna zena mesečeva javi U bledome snu bez glasa. Mesec se uspinje; dugim zrakom sneno Seče prostor beskonačan, I oba gledamo u mrak ukočeno – On svetao i ja mračan. Gde su mrtvi dani? Ko li još poznaje U tminama ovim mene? I da li vedrinom mladosti još sjaje Moje oči zasenjene? Zar je sve iščezlo? Umor me povija; Samoća i muk me more. Zar nisam, o vetre, tek dah jedan i ja, Zar nisam tek val, o more? Zar sve što zavoleh neću naći više? Noć u meni gasi plavet. O zemljo, obrise tvoje tmina briše: Zar si groblje, a ja avet? Zar sam ispraznio sve radosti burne? Zar će dan moj da se smrkne? Sa žudnjom naginjem redom svoje urne Da iz svake kap još srknem! Kako je sećanje grizodušja puno! Kako se led na sve hvata! Kako si, o smrti! hladna! Crna kruno, Tamna bravo ljudskih vrata! O misli, čuj vale nedostupnih bora Koje gorki vetar stvara, Čuj smejanje leta, gledaj gde kraj mora Cveta plavi čkalj peščara! ","Misaono - refleksivna poezija"
"Našli smo je opet. A koga to? – Večnost. Val do sunca propet, More uzneseno. Dušo stražarice, Šapnimo priznanje Te ništavne tmice I plamena danjeg. Od svih ljudskih težnja I opštih elana, Slobodnih čežnja Krilima si gnana. Jer po tebi samo, Žeravo od svile, Mi Dužnosti znamo Što nas stalno sile. Tu nikakve nade Preporoda nema. Strpljen taj ko znade, Patnja nam se sprema. Našli smo je opet. A koga to? – Večnost. Val do sunca propet, More uzneseno. ","Misaono - refleksivna poezija"
"Nema je ovde, sve je više gubim U časnom krugu kog zaborav rubi. Oh, gipka sliko varke, varko živa, kad kamen vida njeno lice biva. Daj mi snage da neporočno ljubim, dane započeo tužno. Tu se skriva bol bez odjeka i reč bez odziva. O, daj mi snage nad silama grubim. Vrati mi sličnost da usnim, dok strava tišti mi čelo i niče na stolu. Ona je deo predela što spava. Pomešana s vetrom dok ćuti u sjaju. Iscrpem budućnost u svirepom bolu što sanja krv leta i pakao u raju. ","Ljubavna poezija"
"Kad je Sveti Sava išao po zemlji, Još pre svoga rođenja, Dok se zvao Rastko, Kao što ide i sada, Samo ga ne vidimo, A možda je to bilo i docnije. Krenuo je Savinim stopama, Ka Savinom izvoru Na Savinom vrhu Kuda i mi idemo, Jer drugog puta i nema. Kada je negde oko Savina dana Naišao Savinom stranom, Napali su ga psi, Kao što i sad napadaju Svakoga ko se uputi Savinim tragovima. Putnik je najpre sastavio tri prsta, Kako je odredio da se i mi krstimo, Plašeći ih zakonom Od koga su još više pobesneli, A ni do danas nisu uzmaknuli. Onda se sagnuo da dohvati kamen, Ali kamenje beše zamrznuto, Svezano za zemlju studenim sindžirima, Jer beše jaka zima, Kao i ove godine, Kao uvek oko Savina dana. Već su raznosili Savina stopala, Savin kuk i Savin lakat, Po prodolima i jarugama zemlje Zbog koje je podeljen svet, Kad je Sveti Sava otpasao mač usta, Jedino oružje koje je nosio, A koje je i nama ostavio, Govoreći ove reči: — Neka je prokleta zemlja u kojoj su Paščad puštena, a kamenje svezano. ","Misaono - refleksivna poezija"
"Ja kretah, s rukama u dva džepa šuplja; Imao sam čak i kaput idealni; U skitnji, o Muzo, bio sam tvoj stalni Zatočenik što u snu cvijet ljubavi skuplja. Rupom su zjapile hlače mi jedine. – Bijah Palčić-sanjar što slikove ište. Velika mi Kola bjehu konačište, A moja sazvježda šuštahu iz tmine, Te, uz put sjedeći u jesenje veče, Ja ih osluškivah, pustivši da teče Mojim čelom rosa – sok što snagom vrca, Pa, slažući rime sred čarobne tmice, Ja sam prebirao, ko na liri, žice Ranjenih mi cipela – stopu pored srca! ","Misaono - refleksivna poezija"
"Svet ovaj, u stvari, i nije tako rđav i zao, mada poneko plače, i samuje, i brine. Možda je suton s krova sasvim slučajno pao. Možda bi i noć da svane, možda bi i noć da sine. Volim da svako valja i verujem beskrajno: svanuća postoje zato da čovek lakše diše. I sklapam oči. I sanjam potajno to vrelo to sjajno jutro od vetra i vlati što se nad krošnjama njiše. A sigurno je važno i od svega najpreče: za svaki obraz na svetu po jedan poljubac skrojiti. I kad se umoriš gorko, i trne u tebi veče, divno je svoj jastuk nadom zaliti i obojiti. I važno je ovo, važnije od najprečeg: kad se toliko lepote u sebi čuva i ima, umeti, da niko ne sazna, bar komadić tog nečeg umotati u snove i dosanjati svima. Tako će vek tvoj biti manje samotan, zao, sa manje briga, ružnoće, i plača, i straha i tuge. I svaki put kad budeš komadić sebe dao i svoje snove svetu po vetrovima slao, ličiće jutro na tebe više nego na druge. ","Misaono - refleksivna poezija"
"Ponoć je odavno prošla. U krčmi nikoga nema, Osim krčmara starog, što zguren kraj toplog plama Pretura debelu knjigu. Na polju mrtvilo vlada, I sitna kišica sipi i gusta caruje tama! U tom se kucanje začu. U krčmu uđe naglo Čudnovat nekakav gost; usne mu grozno se smeše; Iz praznih šupljina očnih studena pustoš se širi, U ruci držaše kosu. To samrt ledena beše. Krčmar je dremao mirno, držeći debelu knjigu, Kad samrt tiho mu priđe i mirno stade nad njime, Pa onda uzede pero s krčmarskog, prljavog stola I svojom mrtvačkom rukom zapisa sopstveno ime — I za tim u budžak ode. Iz tanke polutame Strašno se kezila otud . . . Vetar je sa vlažnom rukom Tresao prozore mutne i teška rastova vrata, Zviždeći kroz praznu krčmu sumornim i strašnim zvukom. ","Misaono - refleksivna poezija"
"Iako roditeljska dvojina utraja svaku jedinku na svetu, ja nisam od onih koji će bez roptanja dojiti budući bol, iako se izdaje za sreću utvrđenog i priznatog pedigrea. Mužjači se zato i moj duh, sin vanvremenlja, nepoznate majke samo. Otud mi sitniš sekundi zvecka u džepovima skupa s nedžeparcem probušenim na razne načine; otud se i ne smeškam dvosmisleno pocrneo kao škriljci na ohrapavelom krovu; otud i, pritisnut nevremenima previranja, ne sklanjam rado glavu poda nj; otud su i lake glave ukućana što me čine, često preužasnute nerazumevanjem; otud sam se, brže no što sam očekivao, i vratio s trga; otud sam tamo, na tren samo uspravan, i bio razdrljio prvo košulju, pa grudi pred trocevnim oružjem vremena; otud sam se i tako hitro vratio međ sustanare; otud sam najednom osetio gnev protiv onih međ njima koji spremno hvataju bačene pojaseve za nespasavanje budućnosti od grčeva još nerođene smrti; otud i nisam ostao onako prav kako sam hteo pred cevima od čije se buke kada: (otkud mi vremena za akanje s vanremenljem?); otud sam i postao protivnik palijativnih kolekvi kojima se ne rešava nijedan problem kiseonika razblaženog azotom i vodonikom; otud i palim na tihoj vatri dane za danima, mesto da planem sav odjednom, raznesen rodnim vanvremenljem: otud i sažižem, vežbajući se, most nad kanjonom u kom sam ispuštao stravične uzdahe ljubavnog zadovoljstva što uživa u patnji; otud sam se i činio nekim ljubavnicama presurov za nužne kapi nežnosti; otud su mi potpazusi ostajali nedezinfikovani a namirisani samo vonjem svežih jaja; otud sam tako odbijao da išta posedujem; i roditelje; otud i nisam imao vremena da se hvatam u kosti s tropoljnim vremenom: otud je i njega i mene činilo to nemanje vremena ni za neveru što je krvožedno rotirala oko moje osovine; mada me je zahvatala svojim zupcima; naslepo; otud mi je i bivalo tako često zlo pred njihovim izviksanim pogledom s tri polarne kape na zauške, kojima mi je mahalo ginući; otud mi je, u polarnoj tropolnosti, i ostajalo fiksno pričvršćeno za sećanje; otud je ono i bilo tako pritisnuto uprkos brojnijim dimenzijama; otud sam se i osećao tako slab kad bih, zaplivavši s rekom, prsnim perajima samo, ugledao te slepe oči, nizvodno iscurele, skupa sa strašću i ikrama; otud sam i bivao u stalnoj zavadi sa leđima voljene žene, izrezbarene radom duboko pritisnutih opruga na nekim površnim posteljama, što bi dugo drhtale dahćući pod dvojinom iz koje se utrajala jedinka, nedeljiva kao prst na svoja tri članka; otud sam se i dizao bezbroj puta pobunjen; ali otud, u strahu od smrtnih zaraza, i nisam naduže ostajao dosledan sebi: predugo me zadržavalo pranje svih tačaka mog tela koje su kontaktnule telesnost protivnice: otud su mi sirene i najavljivale opasnost tek pošto bi prošla potreba da se sačuva neizbežna glava; otud i nisam uspevao, ugrožen, da valjano izbrojim damaranja metronoma ugrađenog u dvojnice; otud sam, prkosu uprkos, neponosan na nj, prodirao, kao i smrt, bez kucanja na vrata, pod onaj krov; otud bi mu tad i cvokotnuli škriljci truneći se; otud su me i prepoznavali postepeno; otud se za mnom i otvarala neprestana rupa mojeg oblika i veličine; otud je, u mislima, ona i pristala da, prestajući, traje u nastalom gutljaju zraka; otud nijedna nije ostajala za mnom da bi obeležila moje ili čije bilo odsustvo. ","Misaono - refleksivna poezija"
"Ja ti ne dođoh, brza pomoćnice, Da bi mi odsečenu šaku zamirila, Niti da te nosim kući, Svemoćnice, Da bi zavađenu braću izmirila… Iščupane su mi ruke iz ramena, Kuća raskućena, a braća poklana, Pa siđoh do svog najdonjeg kamena Da sebe tražim, Majko sa tri dlana. Jedino ovde, Carice Nebesa, Na mom jeziku se moli bez zastanka, I ne laže ništa, i ne jede mesa, I osam vekova posti bez prestanka. I kad bi mi zemlju i jezik zbrisali, Sve, sem ove stope na kojoj sad stojim, Znam: još se iz ljudi nismo ispisali, A dok tebe ima da i ja postojim. ","Misaono - refleksivna poezija"
"Kad jeknu zvona s crkvice stare Tiho i bônô kroz noćni mrak, A suvo granje zašušti blago, Ljubeći prvi zoričin zrak — Svetinje puna duša mi leće Tamo, gde večni boravi Bog, Pa mu se moli molitvom blagom: O, čuvaj, Bože, anđela mog! Anđela onog, što bludi noću, I s duše goni nesnosan san, I duši mojoj kreposti daje U gorki časak, u strašan dan. Anđelskim krilom neka me štiti Kroz život ovaj mučan i klet — A smrt kad dođe, nek sa mnom onda Ka nebu zračni upravi let. ","Misaono - refleksivna poezija"
"Da umrem, šta ćeš ti, moj Bože? Ja sam tvoj stalak i tvoj stožer; ja sam tvoj krčag pun do vrha (pa da se prospem? da se skrham?); ja sam ti smisao i svrha, ti sa mnom gubiš razlog svoj. Imati nećeš posle mene nijednu kuću gde ti mogu šaptati reči zanesene topao pozdrav, prisno hvala. Ja ću sa umornih ti nogu spasti ko somotna sandala. Spašće ogrtač golem tvoj. Tvoj pogled, što ga vazda čeka moj obraz kao jastuk mekan, doći će tada iz daleka da mene traži i ne nađe i klone kada Sunce zađe kraj stranog stenja, tuđih smreka. U meni zebnjom zvoni jeka: šta ćeš da činiš, Bože moj? ","Misaono - refleksivna poezija"
"Sve što živi ožiljak ima još iz detinjstva, poseban, ran. Da nisam pesnik, ja međ svima bio bih hulja i lopov znan. Mršav i rasta odveć malena, međ decom bio sam uvek heroj, često, često nosa razbijena vraćo sam se pod krov svoj. Uplašenoj majci, kad pred nju banem, reč ceđahu usne krvavo-tmaste: «Ništa, de! Spotakoh se o kamen, a već sutra sve će da zaraste.» Pa i sada, kada se bez traga, onih dana krv vrela smirila, nespokojna neka drska snaga na poeme moje se izlila. Na već zlatne literarne hrpe; i u svakom retku što se vije ogledaju se nekadanje crte kavgadžije, nemirka, delije. Ko i nekad imam hrabrost mušku al nov korak moj se drukče sluša… Dok mi nekad razbijahu njušku, sada mi je sva u krvi duša. Ne velim više majci okrvavljen, već tom šljamu što cereć se raste: «Ništa, de! Spotakoh se o kamen, a već sutra sve će da zaraste.» ","Misaono - refleksivna poezija"
"Nestajem tako u ovo veče kada se nebo u moru budi, postajem i ja sama talas, obalu daleku koji rubi. Sedim na steni – ćutim i gledam kako belina oblak sivi. jedinom srcu zapovedam da smelo, gordo do kraja živi, da bude čovek, da ne vređa ranu duboku koja već boli, da tiho, tiho okrene leđa onome koji ne zna da voli. ","Misaono - refleksivna poezija"
"Da mi se podsmeju pakosne reči neke Da parčiće smeha za mnom Razbije prijatelj koji Da gost nezvani Sumnje prošeta gospodarski mojim putem I pogleda me očima zaklanih jaganjaca Od kojih postaju buljooki strahom i dani A jama besmisla Otvori čudovišno ogromno oko I iz nje vikne odjek ružnog sna Što smo već jednom doživeli Oživi rugobe ratne trag kameni Koji su podlokale kiše Pa se pod njega uselile stonoge mraka Čemu, čemu sve ostavljaš Zbog jednog osmeha Čemu sve kidaš Zbog jednog nesigurnog sna Čemu sve stavljaš na kocku Zbog jedne nežnosti Osmeh je skupocenost veća Od sigurne strehe i zlata Nežnost je veća Od uhodanih sutona bez šapata Mir je prividan – Nemir i grubost svakodnevna bezdana rana Koju vi ne vidite Parčići nečijeg smeha koji vi ne čujete Igru bačenih kamičaka Milostinje ne zovite ljubavlju Žena bi da se izgubi U živoj tišini šume Znate li šta je ženi, Šta je meni nežnosti grumen ","Misaono - refleksivna poezija"
"Da li to šapat da li to vetar da li smrt prolazi što se to vraća šta to podseća ko mi to dolazi da li to ideš da li se gubiš ili nestaješ ulicom uskom sanjanih snova da li to nestaješ Jesu li ulice jesu li bujice puste u meni Spava li noć to spava li savest budućnost spava li ili spavaju samo snovi koje smo sanjali Teret je teži od mojih ruku ko da ga izmeri svet oko mene veruješ li mi kamen crni ugljenišu se misli i smelost. Ko da te pita a ja govorim i nepitana. Kamene zveri strah mi još niste slile u kosti. Vrhove niste uspele da mi oborite. Lađe po moru drhte i plove zaljuljane drhte i plove Vest o budućnosti ipak će stići Kamene zveri na brodovima gori crven velik plamen hoće li uspeti brod spasilački da dozove u noći i tmini i u maglini tiho reže da li to zato da te uzbudi da te probudi da li to zato da ne zaboravimo da smo ljudi Krenimo dalje Otvori smisao putovanja Meni je hladno mraz u meni sve više steže Meni je hladno i nepopravljivoj meni se sanja ","Misaono - refleksivna poezija"
"I strasni ljubavnici i naučnici umni jednako vole, kada u zrelo zađu doba, snažne i blage mačke, koje iz toplih soba ne miču, ko ni oni, i mrze život šumni. Odane nasladama i učenosti, one svuda tišinu traže i tminu punu groze; Had bi ih zapregao da crna kola voze, samo da mogu ropstvu da gordu glavu sklone. One su, plemenite, kao velike snene sfinge u predubokoj samoći ispružene i kao da ih neki beskrajni san zapaja; niz plodna im se bedra iskri magičan blesak, i od zvezdica zlatnih, sićušnih kao pesak, zenice su im pune zagonetnoga sjaja. ","Misaono - refleksivna poezija"
"Mladost mi je bila mračna nepogoda koju samo katkad sunce bljeskom probi, i u mojem vrtu sad je malo ploda, kad nakon oluje osta u grdobi. Evo već se jesen mojih misli šunja; sad motiku i grablje tražim, radi truda da izravnam zemlju plavu, punu mulja, gdje ko rijeke velike jame zjape svuda. No da li će cvijeće novo koje sanjam do mistične hrane životne doći? korijenom u zemlju pustu da uranja, O boli! To vrijeme život jede, mrvi, i dušman mračni što nam srca glođe raste snažan mlazom istekle nam krvi. ","Misaono - refleksivna poezija"
"Priroda je hram gde mutne reči sleću Sa stubova živih ponekad, a dole ko kroz šumu ide čovek kroz simbole što ga putem prisnim pogledima sreću. Ko odjeci dugi što daljem se svode u jedinstvo mračno i duboko što je ogromno ko noć i kao svetlost, boje, mirisi i zvuci razgovore vode. Neki su mirisi ko put dečja sveži, zeleni ko polje, blagi ko oboje, – drugi iskvareni, pobednički, teži, što u beskraj šire prostiranje svoje, kao ambra, mošus, tamjan, raskoš njuha koji peva zanos čula nam i duha. ","Misaono - refleksivna poezija"
"Ako uzmemo ono što vidimo mašine koje nas izluđuju, ljubavnike koji se na kraju mrze, tu ribu na pijaci, što zuri naviše u nas, cvijeće koje trune, muve u paukovoj mreži, ulične nerede, urlike lavova u kavezu, klovnove zaljubljene u novčanice, nacije što pomjeraju ljude kao pione, dnevne lopove sa prelijepim noćnim ženama i vinom, pretrpane zatvore. Uobičajeno nezaposlene, anemičnu travu, ljude dovoljno stare da vole grob. Te stvari, i druge, pokazuju kako se život klati na istruljeloj osovini. Ali ostavili su nam malo muzike i govornički šou na uglu, čašicu viskija, plavu kravatu, džepno izdanje Remboovih pjesama, konja koji juri kao da mu đavo uvrće rep, i onda je tu ponovo ljubav kao tramvaj koji na vrijeme stiže iza ćoška, grad koji čeka, vino i cvijeće, voda što šeta preko jezera i ljeto i zima i ljeto i ljeto i opet zima. ","Misaono - refleksivna poezija"
"nisam znao otkud sam došao ni gde sam pošao. bio sam izgubljen. često sam satima sedeo u nepoznatim ulazima, bez misli bez pokreta dok nije zahtevano da se pomerim. ne mislim da sam bio idiot ili budala. mislim da sam samo bio nezainteresovan. nisam mario ako ste nameravali da me ubijete. ne bih vas sprečio. živeo sam za život koji mi ništa nije značio. nalazio sam mesta za sebe. male iznajmljene sobe. barove. zatvore. spavanje i ravnodušnost izgledali su kao jedine mogućnosti. sve drugo izgledalo je besmisleno. jednom sam sedeo čitave noći i gledao u reku Misisipi. ne znam zašto. reka je proticala i sećam se samo da je smrdela. uvek mi se činilo da sam u autobusu koji vozi preko cele zemlje putujući nekud. gledajući kroz prljavi prozor ni u šta. nisam želeo ni sa kim da razgovaram niti da mi se obraćaju. ljudi su me videli kao neprilagođeno i poremećeno biće. jeo sam jako malo, ali sam bio zapanjujuće jak. jednom, u fabrici, krupni mladi radnici pokušavali su da podignu težak deo mašine sa poda. nisu uspeli. „ej, Henk, probaj ti!“ smejali su se. prišao sam, podigao ga, spustio, vratio se poslu. stekao sam njihovo poštovanje iz nekog razloga ali ga nisam želeo. ponekad bih spustio roletne u sobi i po nedelju dana ostajao u krevetu. bio sam na čudnom putovanju ali je bilo bez ikakvog smisla. nisam imao ideje. nisam imao plan. spavao sam. samo sam spavao i čekao sam. nisam bio usamljen. nisam osećao samosažaljenje. samo sam bio zarobljen u životu u kome nisam mogao da nađem smisao. tada sam bio mladi čovek star hiljadu godina. a sada sam stari čovek koji čeka da se rodi gde sam bio? ","Misaono - refleksivna poezija"
"Ostavljen na planinama srca Gle, u daljini sićušno, gle: poslednje naselje reči, a još više, ali i on majušan, poslednji zaselak osećanja. Prepoznaješ li ga? Ostavljen na planinama srca. Kamen pod rukama. Jest, tu cveta ponešto; iz neme litice cveta raspevan korov koji ni o čem ne zna. Ali onaj ko zna? Ah, onaj što poče da zna, pa sad ćuti, ostavljen na planinama srca. Jest, tu se kreće ponešto, nenačete svesti, kreće poneka bezbedna životinja s planine, ide, zastaje. I velika zaštićena ptica kruži oko čistog protivljenja vrhova. Ali nezaštićen, ovde na planini srca. ","Misaono - refleksivna poezija"
"Anđele! Da ima mesto, nama nepoznato, i da tamo na neiskazanom sagu ljubavnici, koji ovde ne dosegnu nikad umeća, pokažu smele visoke figure poletnoga srca, svoje tornjeve naslade, svoje lestve što odavna su tek same o sebe oslonjene, gde nikada ne beše tla, zaljuljane, -i da umeju to, okruženi gledaocima, nebrojenim nemim mrtvacima: Bi li oni bacili tad poslednje svoje, uvek ušteđene, uvek skrivene, nama nepoznate, večito važeće novčiće sreće pred par koji se napokon zaista smeši na umirenu sagu? ","Misaono - refleksivna poezija"
"Ja volim svoga bića polutminu što daje mojim čulima dubinu; u njoj se, kao iz pisama starih, moj život jednom već proživljen žari, u preboljenu odmaknut daljinu. Iz nje se toči u mene saznanje da imam dosta prostora pred sobom za drugoga života večno tkanje. I katkad sam k’o drvo, čije granje šumi negdašnjem dečaku nad grobom i čiji koren prostirku mu plete – drvo što onaj ispunjava san koji je dečak u daleki dan izgubio u pesmi punoj sete. ","Misaono - refleksivna poezija"
"Sada već crvena divlja ruža zre, u leji jedva diše pozno cveće. Ko nije bogat sada, kad leto mre, taj nikada sebe sačekati neće. Ko sada sav ne drhti kao prut od preobilja slika koja buja i proniče u svaki dušin kut, čekajući noć da tminom zaleluja — taj je, kao starac, prešao svoj put. Toga nijedan sada ne greje plamen, laže ga sve na javi i u snu; pa i ti, Bože – Ti što ga kao kamen, iz dana u dan vučeš prema dnu. ","Misaono - refleksivna poezija"
"Ovog puta me pustite da budem srećan, ništa se nije desilo nikom, sve što se dešava to je da sam srećan sa sve četiri strane srca, kad hodam, spavam ili pišem. Šta da vam radim, srećan sam. Bezbrojniji sam od paše na livadama, osećam kožu kao cerovu koru i dole nadu, gore ptice, more kao kopču na svome pojasu, od hleba i kamena stvorenu zemlju vazduh raspevan kao gitara. Ti, pokraj mene u pesku, pesak si, pevaš i pesma si, svet je danas moja duša, pesma i pesak svet su danas tvoja usta pusti me da u tvojim usnama i pesku budem srećan, srećan što dišem i što ti dišeš, srećan što dodirujem tvoje koleno i tad mi se čini da sam dirnuo azurnu kožu neba i njenu svežinu. Danas me pustite samog da budem srećan, sa svima ili bez ikog, srećan sa pašom i peskom, srećan sa vazduhom i zemljom, srećan s tobom, s tvojim usnama srećan. ","Ljubavna poezija"
"Užasne su večeri hladne, Vetar što drhti od nespokoja, I drumom uznemirijući šum Nestvarnih koraka bez broja. Ko sećanje na bolest skorašnju Hladna je svitanja pruga, Pouzdan znak da smo u vlasti Neraskidivog nekog kruga. ","Misaono - refleksivna poezija"
"Zabranjeno je plakati, a da se nešto ne nauči, probuditi se, a ne znati šta sa sobom, plašiti se svojih sopstvenih uspomena. Zabranjeno je ne smejati se problemima, ne boriti se za ono što želiš, odustati od svega zbog sopstvenog straha da ostvariš svoje snove. Zabranjeno je ostaviti svoje prijatelje, ne pokušati razumeti sve što ste zajedno proživeli, i zvati ih samo onda kad su ti potrebni. Zabranjeno je ne biti svoj pred drugima, pretvarati se pred ljudima do kojih ti nije stalo, izigravati klovna da bi te pamtili, i zaboraviti sve kojima je zaista stalo do tebe. Zabranjeno je ne učiniti sve za sebe samog, biti uplašen od života i od onoga čime te život obavezuje, ne živeti svaki dan do poslednjeg daha. ","Misaono - refleksivna poezija"
"Volim te, Čuvar, nevidljivi moj Što si uvek sa mnom na zemlji toj. Zato što mi sjajna ti nevesta bi, I što mi oduze tajnu snova svi’. Zato što nasa veza i tajni i noć, I što si mi sestra, nevesta i moć. Zato što dug život imaćemo mi, O, čak – muž i žena što smo ja i ti! I za vernost tvoju, moj okov i spas. I kob naše porodice, što je iznad nas. Zato što ne voliš to što volim ja. O bednim što brinem i što me je stra’. Što se ne slažemo u životu svom. Što hoću, al’ ne smem ubit rukom tom – Da odmazdim mlakoj, mračnoj hulji toj, Što je ponižavao mene i rod moj! Što strpa slobodne u ’apsane tma, Što mom ognju nije verovo da sja. Što mi novcem htede kupit život vas, Pa da mu budem veran kao pas… Zato što sam slab i što je već tu grob, I što mi je svaki predak bio rob. Što dušu mi smrvi ta nežnost uz plač, Što nikad da digne ova ruka mač… Al’ volim te i za… slabost moju svu, I za tvoju snagu i sudbu ti zlu. Što je čelik slio i ognjeva sto – Nikad niko neće rastaviti to! S tobom sam gledao zoru i njen sjaj – S tobom sad i ambis gledam crni taj. I dvojnu zapovest sudbina nam sli: Slobodne smo duše! Robovi smo zli! Miruj! Odvaži se. Stani. Idi ti. Oganj ili tama – šta l’ pred nama bdi? Ko viče? Ko plače? Kud li će naš let? Zaj’dno, uvek zaj’dno, gremo mi kroz svet! Da l’ ćemo vaskrsnut? Propast? Il’ umret? ","Misaono - refleksivna poezija"
"O, bože mog života, hoću li svakog dana Oči u oči pred tobom da stojim? O, bože svih svetova, hoću li skrštenih ruku Oči u oči pred tobom da stojim? Pod tvojim Velikim Nebom Hoću li sam, ćutljiv, klonula srca Oči u oči pred tobom da stojim? Hoću li u tvom vrednom svetu, Prepunom huke, truda i borbe, Oči u oči pred tobom sam da stojim? I kad moje delo u svetu gotovo bude, O, kralju svih kraljeva – Hoću li sam i bez reči, Oči u oči pred tobom da stojim? ","Misaono - refleksivna poezija"
"Gospode, čas je. Natraja se leto. Zasenči sunčanike, razobruči vetar, da poljem jesenjim zahuči. Poslednjem plodu zrenje zapovedi; još dva-tri dana južnija mu daj, usavršenju nagnaj ga, nacedi poslednju slast u teškog vina sjaj. Ko dom sad nema, taj ga steći neće. Ko sam je sada, dugo sam će biti, čitaće, pisma pisati i bditi, i nemirno će gledati drveće kada se lišće stane zrakom viti. ","Misaono - refleksivna poezija"
"Samoća je poput kiše, U večeri iz mora se diže, Iz ravnica pustih i dalekih stiže, Ide u nebo, gde je uvek ima. I tek sa neba pada po gradovima. Pada pre nego svetlost je izašla, kad ulice se okreću spram zore, I kad se tela što nisu ništa našla, Razočarano dele puna mora, I kada ljudi što od mržnje gore, U postelji jednoj moraju da noće. ","Misaono - refleksivna poezija"
"Dodirne dušu skoro svaka stvar, odasvud bruji spominjanja glas. Poneki dan što prođe stran za nas u budućnosti stigne tek k’o dar. Ko meri naš doprinos? Da li ko od prošlih, starih leta nas raspreda? Šta od postanja saznasmo, sem to: da sve se jedno u drugom ogleda? Da se na nama ravnodušnost greje? O, dome, travo, o, večernja seni, dok se gledamo tako, obrgljeni, najednom sve to kroz vas k nama veje. Kroz sva se bića pruža prostor jedan: suštinski svetski prostor. Kroz nas laste proleću tiho. Ja, rašćenja žedan, pogledah, i: u meni drvo raste. Brinem, a dom je na dnu mog srca. Čuvam se, a u meni straža bdije. U mojoj novoj ljubavi se svije svet lepi, da tu počiva i grca. ","Misaono - refleksivna poezija"
"Sve umire na zemlji – majka, mladost, žena iznevjeri i izda drug. Ali ti traži sebi drugu radost, gledaj u hladni, u polarni krug. Uzmi svoj čun, i plovi sve do pola kroz led – I tiho zaboravu daj negdašnju ljubav, borbu, boljku bola… zaboravi pun strasti stari kraj. I svikni, drhtaj otegnutih zima umornoj duši neka bude lak, da bude ovdje ona već sve ima kad otuda joj doleprša zrak. ","Misaono - refleksivna poezija"
"čovek koga nikad nisi video onaj je koji te održava, onaj koji će možda doći jednog dana. on nije napolju na ulicama niti u zgradama niti na stadionima ili ako je tamo mora da sam ga promašio. on nije neki od naših predsednika guvernera ili glumaca. ","Misaono - refleksivna poezija"
"Uza zid, streljački stroj na gotovs a onda je pomilovan. A šta da su strijeljali Dostojevskog prije nego što je napisao sve to? Pretpostavljam da ne bi ni bilo važno, ne direktno. Postoje milijarde ljudi koji ga nikad nisu čitali i nikad neće. Ali kad sam bio mlad, znam da me izvukao iz fabrika pored kurvi dizao me visoko kroz noć i smještao me na bolje mjesto. Čak i kad sam pijančio za šankom sa ostalim propalicama bilo mi je drago što je Dostojevski pomilovan, jer je to i meni dalo neku vrstu pomilovanja, dozvolilo mi da gledam pravo u ta užegla lica u mom svijetu. Dok smrt upire svoj prst čvrsto sam se držao, neokaljani pijanac dijeleći smradni mrak sa mojom braćom. ","Misaono - refleksivna poezija"
"Tvoj život je tvoj život. Ne daj da utone u bolesnu vlagu pokornosti. Budi na oprezu uvek postoje izlazi. …Negde ima svetla. Možda nema mnogo svetla, ali bolje i to nego mrak. Budi na oprezu. Bogovi će ti ponuditi šanse. Spoznaj ih, ostvari ih. Ne možeš da pobediš smrt, ali možeš pobediti smrt u životu, ponekad. I što česće to činiš biće više svetla. Tvoj život je tvoj život. Znaj to dok ga imaš. Ti si čudo. Bogovi čekaju da uživaju u tebi. ","Misaono - refleksivna poezija"
"U životu ne postoji nikakva dužnost osim dužnosti: biti sretan. Samo smo zato na svijetu, a sa svim dužnostima, svim moralom i svim zapovijedima rijetko činimo jedno drugoga sretnim, jer i sebe time ne činimo sretnima. Ako čovjek može biti dobar, može to samo onda kada je sretan, kada u sebi ima sklada dakle kada voli. To je bilo učenje, jedino učenje na svijetu. To je rekao Isus, To je rekao Buda, To je rekao Hegel. Za svakoga je na ovome svijetu jedino važno njegovo vlastito najunutarnjije, njegova duša, njegova sposobnost da voli. Ako je ona u redu, onda je svejedno jede li se proso ili kolači, nose li se dragulji ili rite; onda svijet zvuči zajedno s dušom, onda je dobro. ","Misaono - refleksivna poezija"
"Ne boj se! nisi sam! ima i drugih nego ti koji nepoznati od tebe žive tvojim životom. I ono sve što ti bje, ću i što sni gori u njima istim žarom, ljepotom i čistotom. Ne gordi se! Tvoje misli nisu samo tvoje! One u drugima žive. Mi smo svi prešli iste putove u mraku, mi smo svi jednako lutali u znaku traženja, i svima jednako se dive. Sa svakim nešto dijeliš, i više vas ste isti. I pamti da je tako od prastarih vremena. I svi se ponavljamo, i veliki i čisti, kao djeca što ne znaju još ni svojih imena. I snagu nam, i grijehe drugi s nama dijele, i sni su naši sami iz zajedničkog vrela. I hrana nam je duše iz naše opće zdjele, i sebični je pečat jedan nasred čela. Stojimo čovjek protiv čovjeka, u znanju da svi smo bolji, međusobni, svi skupa tmuša, a naša krv, i poraz svih nas, u klanju, opet je samo jedna historija duša. Strašno je ovo reći u uho oholosti, no vrlo srećno za očajničku sreću, da svi smo isti u zloći i radosti, i da nam breme kobi počiva na pleću. Ja sam u nekom tamo neznancu, i na zvijezdi dalekoj, raspreden, a ovdje u jednoj niti, u cvijetu ugaslom, razbit u svijetu što jezdi, pa kad ću ipak biti tamo u mojoj biti? Ja sam ipak ja, svojeglav i onda kad me nema, ja sam šiljak s vrha žrtvovan u masi; o vasiono! Ja živim i umirem u svjema; ja bezimeno ustrajem u braći. ","Misaono - refleksivna poezija"
"Uhapšen u svojoj magli, zakopčan u svojem mraku, svako svojoj zvijezdi nagli, svojoj ruži, svojem maku. I svak žudi svetkovine djetinjastih blagostanja, sretne mrene i dubine nevinosti i neznanja. I na oblak koji tišti, i na munju koja prijeti, naša blaga Nada vrišti; biti čisti. Biti sveti. I kad nema Našeg Duha među nama jednog sveca, treba i bez bijela ruha biti djeca, biti djeca. ","Misaono - refleksivna poezija"
"Na istoku zora plava Prvim zrakom prosijava, Iz ložnice ja ustadoh, Pred ikonu divnu stadoh Svetitelja Save, Naše srpske slave. Skrstih moje ruke dvije, – Mlađano mi srce bije, Pa iz čistog osjećaja, S dušom mojom što se spaja, Molitvu sam dao, I nju otpjevao: „Oj, ti srpski svetitelju! Ispuni mi mladu želju: Podaj Srbu snage, moći, Izbavi ga crne noći, Nek mu sunce sja, Molim ti se ja! Oj, ti srpski svetitelju! Ispuni mi mladu želju: Daj slobodu Srbu tvome, Ukloni mu s glave grome, Silom tvojom daj Robovanju kraj!… Oj, ti srpski svetitelju! Ispuni mi mladu želju: Bratstva mržnju, opačinu, Sori, stvori u prašinu, Nek ih ljubav vodi, Nek se sloga rodi. Oj, ti srpski svetitelju! Ispuni mi mladu želju: Nek se bratske duše spletu Pa nek dižu školu svetu Rad poroda svog, Što im dade Bog. Oj, ti srpski svetitelju! Ispuni mi mladu želju: Ubriši nam majci suze, Daj joj spokoj, što joj uze, Onaj tužni dan, Tužni Vidov-dan! Oj, ti srpski svetitelju! Ispuni mi mladu želju: Ukr’jepi me silom mlada, Daj mi volje, daj mi nada, Srcu svježi žar, Pregnuće i mar! ","Rodoljubiva poezija"
"O kad bih mogla samo jednom ja nekuda iza bregova pobeći od sebe. Sasvim sama i vedra projurila bih kroz šume, razgrnula livadi nedra. U život bih se zagnjurila, svakom bih ruku pružala. Sa strašću bih se požurila da vidim u životu kako je, duša nečija ako je za radost stvorena. Jer od rođenja sa mnom, ma kud se mrakla, idem ja večno sumorna. A meni se uvek dopadalo: kad su ptice kroz noć letele, kad je lišće tiho opadalo; kad su senke u san sletale, kad me ljudi nisu voleli, kad su stvari duši smetale. Oduvek je jedna ja slutila kobi, suze i bolove i radosti moje sve pomutila Oduvek me slatko zlostavljala: ni u šumi, ni u ljubavi, ni u radu ni časka me nije ostavljala. Znam umreću i ostariću: a nju uvek mladu, zavek žednu bolova na zemlji ostaviću. ","Misaono - refleksivna poezija"
"Postaću ne Tolstoj, no nešto mnogo gore, jedem, pišem, i ludim od toplog svoda. Ko još nije filozofirao nad morem? Voda. Ko vrag ljut beše okean prošlo veče, danas – golubica na jajima, pun smirenja. Kolika razlika! Sve teče Sve se menja. A ima voda svoje vreme: plima, oseka, jedno po jedno. Samo kod Stjeklova voda ne izlazi iz teme. I to nepravedno. Crknuta riba usamljena sred vode. Ko slomljena krilca – peraja trag. I pliva tako, i ode vragu. U susret trom, fokinog tela, brod iz Meksika, a mi – tamo sada. Drukcije i ne može. Podela rada. Kazu – kit. Može biti. Vrsta ribljeg Bijednog – trostrukog obima. Samo kod Demjana brci su spolja, a kit ih unutra ima. Godine – galebi. Poređaju se i u more se zariju kljukajući se ribom nemilice. Pa se sakriju. U samoj stvari, gde su te ptice? Ja sam se rodio, sisao isprva živeo, radio, i starost će doći Evo, i život kao Azorska ostrva će proći. ","Misaono - refleksivna poezija"
"Nedostojan ja sam, nedostojan svake ljubavi, od nje izgaram ali za nju ne znam. Ja sam blesak, munja, vatra iz oblaka, ja sam vetar, oluja, ja sam melodija… Ja samo uzimam ljubav i upijam njenu slast, suze me večno prate, jer veran nisam nikom nit ikom pripadam. Odan sam samo svojoj zvezdi koja me na uništenje priziva, koja moj užitak u mučenje pretvara a koju moje srce ipak voli i slavi. Čarobnjak i zavodnik, to je moja sudbina! Sejem gorka zadovoljstva što traju tek tren, Gospod moj i vođa je smrt. ","Misaono - refleksivna poezija"
"Cveće mi veli – zbogom ostaj, I krunice sve niže sleću: Njeno lice i rodni kraj Da nikad više videti neću. No, šta ću, draga, i šta znam – Ja videh njih i zemlju ovu, I samrtnički drhtaj sam Primiću kao miloštu novu. I zato što cilj, celoga veka, Postigoh, idući s osmehom zdravlja – Ja i sad stalno tvrdim, bez jeka, Da se na svetu sve ponavlja. Nije li svejedno – drugi će doći, Tuga rastužiti otišlog ne sme. A ostavljenoj u tihoj noći Drugi će lepše pružiti pesme. I prateći pesmu dušom žene, Draga uz drugog, usred slavlja, Setiće se možda i mene, Ko cveta koji se ne ponavlja. ","Misaono - refleksivna poezija"
"Volim da slušam vetar i kišu i da sam Lutam unaokolo kroz šumske tople tmine. Kad oblaci nebom nalete, ja sve njine Nade bih hteo i sve ciljeve da znam. Tešim se kad kao putnik u neki tuđi stan Kroz prozor gledam: tiho sav svet taj nepoznati Posmatram kako živi i srećan je i pati, Pa, nagledavši se, sve to odnosim u svoj dan. Ali noću, kada zvezde gledaju u moj log I kad nemilosrdno sude nad mojom glavom, Zebem u dnu svog bića i posmatram sa stravom Tuđinu silnu i pustoš sred samog srca mog. ","Misaono - refleksivna poezija"
"Vreme je, druže moj, spokojstva srce prosi, Za danom leti dan i svaki časak nosi Života delić svoj, života delić krt; Tek spremaš se da živiš, a gle, najednom, smrt! Ne svetu mesto sreće sloboda, mir postoje, Već davno udes nov privlači srce moje, Već davno sanjam beg, rob klonuo i hud, Daleku obitelj i nasladu uz trud. ","Misaono - refleksivna poezija"
"Sanjam da su jednog jutra tamničari zatekli samice i okove prazne u tamnici mukloj gde su samičari umirali sami u grkljanu kazne. S dna senke vido sam oči zagnjurene, braću gde skidaju s čela kosu sedu, čuo sam ključare slobodom ranjene kako lude u tom praznom mukoredu. Pitaju tišinu: Kako može biti da nikoga nema kad je tu još stena, strop čitav, pod kamen, prozori nesviti, lanci zaključani, tuga zabravljena? A ja znam, jer sanjam, svaki drugar gde je, znam ključeve zida, ptičji let u vrt i slobodu, poslednja što se uvek smeje s čovekom, zbog kog se zemlja čuda vrti. Ključaru, ne traži one koji traže da odvežu drugi svet u tome svetu: iz srca pod krilom slaze da nas snaže zvezdani čokoti na prvom drvetu. Dolaze radnici sa vrećama raži, s košnicama meda, s „Druže, sad će doći, sad će odmah doći osmeh koji blaži bol, da noć ne teče od noći do noći“. O, što biću budan kad će tamničari zateći okove i samice prazne u tamnici tihoj, gde su samičari izbili na sunce iz bezdana kazne! ","Misaono - refleksivna poezija"
"Voleo sam nekad bez potrebe da zamrsim stvari, Kao što naopako u cirkusu klovnovi konje jašu, Ali u krčmi,gde kiseli duvanski dim zidove garavi, gde se čoveku svašta u glavi javi, – Zašto u životu nijednu ja ne razbih čašu? Mnoge sam noći u krčmi probdio, Kući da ne dospem, Često sam do zore pio Da iz čaše ni kap ne prospem. Vino za mene ne beše ko za ništariju drugu Pohlepna navika sebe da uništavam, U njemu sam mnogu svoju tugu Umeo tiho da uspavam. Samo mi jedno nikada ne uspe, makar i da se posrne, Alkoholom da izbrišem čudan lik jedne žene I oči njene crne, Nekom teškom tugom bolno ukočene. Na dnu čaše taj lik me je progonio, I sve je zalud bilo! Uzalud se ludo i krvnički pilo, – crn se pogled na dnu čaše krio!… Ako bi tada neko, ma i slučajno čašu razbio, U srcu bi mi grdnu otvorio ranu. Zbog toga zamalo jednom da nisam ubio Neku bitangu pijanu. ","Misaono - refleksivna poezija"
"Pesnik,apaš i profet, Don Kihot,poročni ljubavnik i stihotvorac kakvog ova zemlja čula nije, Karnevalski princ,vagabunda oko čije glave petrolejska lampa sja: Eto to sam ja! Pijanac,kockar,ali i nežan brat, Prijatelj što u srcu čuva Orionska Sazveždja, Slabi igrač na konopcu morala,ali zato izvrstan ironičar i pljuvač, Na stolu kao supa ljubav je moja sva: Eto to sam ja! Neprijatelj Akademija,Crkava i Muzeja, Pobornik trgova i pisoara, Dirigent telegrafskih žica iznad bolnica i bordela, U hajdučkom liku sa lavovska oka dva: Eto to sam ja! Tigar i ovca, Žongler što nožem u srce gadja, Rapsod kome domovina na čelo nije udarila prosvetni žig, Pesnik krvave istine i čovekovog prava, Upamtite: To sam ja! ","Misaono - refleksivna poezija"
"Bio bi mi potreban razmak od sto leta Da saznam kakvim sam strahotama savremenik bio. Šta je propast Mikene pod kojom limun cveta, Pad Troje i rušenje Pergama, Iza čijih se zidina krvavi Danajac krio? Ne prokunite me ako me vidite sama Gde hodam daleko od ljudi Drumovima uz koje glogovi procvetaše! I neka vas ništa ne začudi Vidite li me zagledanost u zvezdano nebo S ove crne zemlje naše! O bolje, bolje uopšte da se nisam rodio Pre no što svetom minu zli vetrovi ljudske krvi! Bio bih tako srećnik prvi Koji se od svoje sudbine sakrio U vatrenu volju bogova koji se javljaju samo Kad žele do u beskraj da otkriju svoja čuda. Ali ko zna od nas zašto se rađamo i kuda lutamo. U najvećem bolu sveta, nemi kao Buda? ","Misaono - refleksivna poezija"
"Na peskovitoj padini nišu se tuje; Pod njima bujni mravinjaci, Često, ovuda, nečujni koraci Gluvih noći do kolena gaze, A koji put, kad dunu oluje, Zelenom dolinom, sve do planinskog ždrela, Glas neke kobne ptice zoru pomračuje. Neki krupan, crveni cvet Raste ispod mrkih senika, Kao kandila šumskom bogu. Sa tog sam brega, davno, odlutao u svet, Te ne znam dal i još u kojoj brezi živi slika Mog prozeblog detinjstva, Svetačkih i bosih nogu?… ","Misaono - refleksivna poezija"
"Sutra jesenjim šinama sa čežnjom mrtvom za ljubav i stihove Opet ću poći umoran od sudbine i gladan kao pas! Teturajući gradovima i vremenom Pozdraviću svaku zoru što bedu otkucava u beo mesec kao u stari gong. Tako tužan životopis da se stvori, Jadni moj pesniče, Danas kad krv tvoja umesto tebe govori! Oh, kako je simbolično moj život označen truležima tuberkoloznog novembra! Zvukom sa staroga klavsena boli me ta senka skitničke mladosti moje, U meni nedostižna tuga peva nevinom belinom snežnoga decembra. U jutro kad izdahnem sa čime ću se besmrtno vezati? Ne valjda sa poezijom jednoga neurastenika kao gradske svetiljke zanihane na mrazu? Kad ovako mislim život mi biva neprohodna šuma iz koje srce moje laje kao farmerski pas iz stepe na mesec žut… Odista! toliko modrih zvezda na bolnim zavesama osamljene noći… Čegarski život ulazi u mrak kao crni voz u beskonačni tunel! Druže, čujete li me? Umire jedno dete: — Noćas, raskošno, u daleki okean padaju blistavi meteori Sa moje životne komete. ","Misaono - refleksivna poezija"
"Šumne noći ko javori sinji Tamom grobnom leže mi na dlanu. Bolestan sam mnogo, mnogo: Jedinu zvezdu u ovoj pustinji Vidim svoju ranu. Pritisla me stidna žalost Ko olovna ploča Nigde jedan vedar dan. Slomila me tužna malaksalost Na ljubav, život i san. Da mi je samo u rodni kraj da odem što pre I umrem tamo Zaboravljajući sve. Pa kad me put groblja ponesu volujska kola Kao nekad u mladosti Nada mnom da zaplaču od istinskog bola Bele breze tužne od starosti. To su zadnji snovi u noćima šumnim ko javori sinji Otvoreni kao rane Koje u ovoj pustinji Gnojem kaplju na protekle dane. ","Misaono - refleksivna poezija"
"Prijatelji, izvršite pesnikovu poslednju volju, Kad me sa đubretom na jutarnjim ulicama smetlari mrtvog pokupe Ne recite „Bog da prosti!“ Jer ja sam prosio za koru hleba i Bogu pokazivao tabane i pete U rupu za mrtvu paščad strpajte moje kosti — Tako će pravedno biti sahranjeno dobro dete. Ne žalite me: ja sam za života kao plačna vrba proplakao za sobom Moje je sve u ovom testamentu što danas pišem: Ako jedna gospa bude želela da spava naporedo s mojim grobom Okrenite joj glavu ka mome srcu Više moje glave ni ploče ni poprsja, Kad budem silazio niz stepenice pakla ili neba Ne treba časti skitaču Koji je celim životom žudeo samo čašicu ljubavi i koru hleba. Užarenom iglom po mojoj koži zapišite ove reči: „Spavaj prvi put mirno, druže Drainče Veliki naš putniče“ I ništa više! ","Misaono - refleksivna poezija"
"Hteo bih sve da kažem kao da se rastajem sa svetom: Mrzeo sam oca, voleo majku, ljubio jednu udatu ženu, Predajem srce zrelome suncokretu Što u tamnoj noći gubi svoju senu. Sa moje stanice skoro će da krene voz; Na ovoj zemlji, odista ima mnogo šarenih čuda, Varljivih profeta, lažnih pesnika, prodanih duša. Uhoda i luda: Često i najokoreliji grešnik zaželi da sklopi oči Pod zemljom i travom. Ja nisam mudrac sa istoka: još manje su moje reči nove: — Pevam kao što paščad laju… Ne uzmite za zlo ove reči: I sam sam život učinio lepšim nego što je bio, Mene bi mogao samo kuršum za zlikovca da izleči, Toliko sam se na zemlji razotkrio. Toliko! A već ako bi mi sudbina jednom bila milostiva, Pa kad zaželi da skine moje životne skele, Nek umrem u jedan suton kad jesen, inače dosadna I siva, Liči na pečeno tele. ","Misaono - refleksivna poezija"
"Priznajem da sam idiot i genije bio I da su mi dani prošli nakrivljeni kao toranj u Pizi. Zato se žurim u krčmu kao u operacionu salu. Pa neka! 15.000.000 građana ove zemlje Ako me ne upoznaju po poeziji upamtiće Me po Skandalu. I ni briga me nije Što u dnu srčane aorte kroz dugu jesenju noć Pesnik sa banditom boj bije! ","Misaono - refleksivna poezija"
"Pesnik poljem ide. Gleda i, bez reči, Divi se; i sluša: lira u njemu zveči. Videć gde dolazi, cveće pred kojim Rubin tamni, cveće koje bojam’ svojim Sjaj potamnit može repa paunova, Cvetići od zlata i modri cveći mali Dočekuju njega lica misaona Il koketna, i vratom dok su njihat stali, Ko da stoji cika: „Gle nam miljenika!“ Pun svetla, sene i žamora živih, Puk veljih stabala, koji u šumi živi: Svi ti starci: tise, lipe i javori, Časni hrasti, vrbe s borama na kori, Brest s crnim granjem: teški od mahovine, Ko ulemi kad se pokaže muftija, Onome, što ide, dubok poklon čine; Glava od lišća i brada od bršljana se svija K zemlji. I dok čela sjaj mu promatraju, „On je! Sanjar!“ ide Šapat po svem gaju. ","Misaono - refleksivna poezija"
"Sjedim na pragu, ispod luka, I gledam, suton dok već pada, Kraj dana što još obasjava Posljednje čase Ijudskog rada. Po njivama od noći mokrim’ Promatram starca, gdje korača U dronjcima, i pregrštima Buduću žetvu u brazde baca. Visoki njegov lik se crni Nad radnjam krupnim. Osjetiti Vjeru mu možeš u korisni B’jeg dana, koji samo hiti. On ide amo i tamo, i baca Sjeme po uv’jek široj njivi; Otvara šaku i opet sije . . . A, gledeć u nj, ja, svjedok sivi, Još razmišljam, dok krila sjene – Što, uz šum neki, sveđ je jača Produžuju do samih zv’jezda Svečanu gestu tog sijača. ","Misaono - refleksivna poezija"
"Da, prepoznajem te, videh te u snima, Kobna ptico! Ali mračnim krugovima Svog nemirnog leta zalud stremiš na me; Drugom nosi vesti probuđenih seni; Greh i sreća neznani su meni, Da se bojim tvojih slutnji punih tame! Noću, mračnim nebom kad plešu demoni, Čarobni hor tebe u kružni let goni. Paklena te himna na zlo veće zove; Hitaj! Novo cveće slasnim vonjem diše; Nek te vazduh rodnog groba njiše, Nek ti mračna krila parom krvi plove. Šalje li te neko sa one visine Gde mesec nadleće bele razvaline? Bledo mu se lice poput tvog mrači. Luču moju kroz dalji besputne Pratile su, dakle, tvoje oči mutne? Tako i sjaj slave nesreću privlači! Stižeš li iz kule gde Vrtoglavica Stani se, taj kepec svirep, što iz tmica Leprša nad gore, sja iskrenjem bara, Vazduh ispunjava smehom, borje svija I svake večeri, s ruba provalija, Bledoga putnika u ponor obara? Zalud oko mene tvoja igra plaha Širi zadah groba i ljudskoga praha; Ne, ne bojim te se, ali daj mi mira, Jer svetini sutra pružicu da gleda To maljavo tvoje telo, krila bleda Koja krase crno ognjište pastira. Deca će te besnog gurati i bosti, Doći će devojka u radoznalosti Da preglasnim smehom strah ti zada jak, Kroz narode ptičje razdragane Uzalud tražiti slepim letom mrak! ","Misaono - refleksivna poezija"
"O, koje li je vreme u kosmosu Sazdan od zvezda rujni ponor cveta Prevazilaziš se maglom preko sveta Nema uspavanke za srditu joj rosu Jača od sveta noć tajnih prepleta Očara prazninu zaspalog tela što se osu Zvezdama kad san ti sadi u potiljku lozu I ptice sleću u kamen sa dleta Nek župlja senka nestanak tela slavi Jedno je vreme u srcu drugo u glavi Bujnu nevidljivost sa svih strana čuje Mi znamo da je od prošlosti veće Sve čega nema i što biti neće I da svet ovaj prazno odjekuje ","Misaono - refleksivna poezija"
"Groznice nežne poremećenog cveta Slutiš. Gle, bilju klanjaš se opet. Tragom pjanog juga i iščezlog leta Požuri, opevaj pre praznika svet. Ponovi an zbog nezahvalnog tela Što suncu uzvraća senkom i pesmu kvari. Vrati čoveku usamljenom pticu: Pod praznim nebom plaču sokolari. Dozovi utve s gora u predanje. Sastavi čula pesmom da ne venu U noći tela. Nek bude sve manje Vidljivog da ostvariš uspomenu. Prazniš mi koleno i uzimaš srce Žuri, krug opevaj, nesreću prevari Smederevo otvori, ptici se dodvori Pod praznim nebom plaču sokolari. ","Misaono - refleksivna poezija"
"Sutra, kad se polje zabijeli od zore, Na put ću poći. Znam, ti me čekaš tamo. Ići ću kroz šumu, ići preko gore, Jer ne mogu dugo da ti nisi sa mnom. Zadubljen u misli, hodat ću u muku, Nit ću što vidjeti niti čuti moći, Sam, neznan, pogrbljen, prekrštenih ruku, Tužan, a dan će mi biti sličan noći. Neću pred Harfleurom gledat u sumraku Jedra u daljini, zlato što se ljeska. Kad stignem, na tvoju položit ću raku Buket od božike i procvala vrijeska. ","Misaono - refleksivna poezija"
"Pesme se pišu zbog samoće, zbog razgovora s nekim daleko, dugo sazrevaju, kao voće, a minu kao oblak nad rekom. Pesnik najčešće govori sebi a taji želju da zbori drugom. Ni prijatelju priznao ne bi da s pesmom druguje kao s tugom. Poželi olovka i papir beli da ima nekoga ko ih čuje. U nekog drugog stopiš svet celi: ja zato tebi pesme ispisujem. ","Misaono - refleksivna poezija"
"U knjigama spava iskustvo sveta i ti ga budiš čitajući. Knjiga kao rani cvet procveta kada je uzmeš i nosiš kući. Knjiga se raduje kad je čitaš, ona oživi u tvojim očima. Kroz knjigu hodaš, razmišljaš, pitaš kao onaj što ju je pisao noćima. Knjiga ume da se smeje, da zaboli, da se poverava, da tajnu krije. Knjiga koju čitaš baš tebe voli, jer u polici kao da je nije. ","Misaono - refleksivna poezija"
"Nikad se ne zna ko koga lovi, ko kome kada zamku sprema, koji su oni, koji su ovi, gde zverki ima a gde nema. Tako je to u pravom lovu — lovac u žbunu, a zec na krovu. Kada bi zečevi imali puške sa svojom naravi, toplom zečjom, oni bi gađnli samo kruške kao u bajci najlepšoj, dečjoj. Ni za kakve na svetu novce zečevi ne bi lovili lovce. Nikad se ne zna ko koga lovi, ko kome kada zamku sprema, koji su oni, koji su ovi, gde zverki ima a gde nema. ","Misaono - refleksivna poezija"
"Kad dođe čas, Bože, da se odmetnem, na drugu obalu, među svoje, pomozi, na čas, bar, da sretnem sve one što se susreta boje; šta ću im reći, šta prećutati, kakva će vest od mene da se sazna, da li im dolazim da se vratim ili kao opomena i kao kazna? Kad kucne ura da se krene, u nepostojanje, u duša vrt, učini ko da je došla po mene Lenka Dunđerska a ne smrt… ","Misaono - refleksivna poezija"
"Obične smrti i herojske smrti i pesničke smrti od omče i metka, nek te ne zbunjuju, zemlja se vrti, smrt je, u stvari, život ispočetka. Neko će drugi, neznan i drag, još lepše pesme da ti piše. Za svakim od nas ostane trag, travka nad glavom kroz koju diše. Možda smo bili ptica nad morem, u Podmoskovlju breza tanušna. Možda ćemo biti čempres međ borjem. Život je velik! Smrt je majušna. ","Misaono - refleksivna poezija"
"Jednom nas tu, gde nas ima, Neće biti. Mi smo niti Koje vežu nerođene sa mrtvima. Nema kraja. Prislonimo na zrak uva: Kroz šupljine između nas vetar duva Što vremena po dva spaja. Leže ispod mračne sene Mrtvi, a još nerođene Sluti vazduh koji kraj nas zasvetluca. Mi se kobno lelujamo I slušamo vetar samo I nit po nit kako puca… ","Misaono - refleksivna poezija"
"Oprosti kamenu što ćuti Oprosti što tajnu sakriva: Kako ti se nad umom sliva Samoća i teku minuti Kap po kap u prazan krug Što se širi ko vid pred strahom. Oprosti ptici koja i dahom Hoće da ti postane drug. Oprosti senci što te prati I vetru što te u krug vodi. Zagledaj se u tanke vlati I reci nečem malom: hodi Šumno kao što ptice slete Sa plavog mira na suncokrete. ","Misaono - refleksivna poezija"
"Izliće se, odavde, sokakom iz snova, po čoveku vaša debljina što ubija, ja vam pokazah samo kutiju stihova ja – jeftinih reči rasipnik i trošadžija. Vama, muškarače, brkovi su od kupusa iz nepojedenog ščija što klapi. Vi, ženo, imate belila neka gusta, žmirkate ko ostriga kad je rak ošapi. Svi se vi na pesničko srce ko na leptira, ljutite, prljavi, sa i bez kaljača. Gomila pozverinji, prepuna nemira, nakostreši se stonoga vaška. A ako ja danas ličim na Hune, neću da majmunišem, je l vama to prija, Ja ću – evo vam – da se kikoćem i da pljunem, pravo vama u lice ja – jevtinih reči, rasipnik i trošadžija. ","Misaono - refleksivna poezija"
"Ćelija smradna, ćelija gadna. Majko, majčice draga, Tvoja draganja, nežnog majkanja Željan sam. Izdaje snaga. O, majko, muke. Ako me ruke Tvoje mrtvoga prime Hoće li suze, pasti na uze, Hoćeš li reći: Sine? – Sine, kuni me. Skote živote, Uze mi sve moje drago. Možda je krao, možda je klao, Ipak, moje je blago. Ne, nisam krao, ja nisam klao, Za slobodu ja sam bio, Za slobodu veću, za ljudsku sreću Za život o kom sam snio. Za život mio o kom sam snio U borbi ja sam pao, Za bolji život crni se ćivot, Za život, život sam dao. ","Misaono - refleksivna poezija"
"Zavapi klica: želim nići, Iz mraka, do vrhunca! Iz prslih grudi ja ću dići Najlepšu himnu sunca. Zavapi krilo: da se rodim, Iz strašnog mučenja krvi! Zvezdama mirnim da zabrodim, Na sunce da stignem prvi. Zavapi suza: vaj, da kanem Iz bola koji grca! Doneću na svet, kada panem, Prvu vest ljudskog srca. ","Misaono - refleksivna poezija"
"Imala sam samo šesnaest godina i oči prepune snova, imala sam samo šesnaest godina, volela šetnje kraj bagremova, sa Košutnjakom zagrljena, i nisam znala šta sam htela. Oči mi radosno zaplemene, pa se zamute, nije im jasno… Sestru sam imala stariju od mene, u noć je uvek čitala kasno, govorila je da ima puta da se ovako zemljom ne luta praznih šaka, da preti rat da otvori ranu u grudima, da u velikom svetu ima varnica mnogo i ugaraka, spremnih da planu u ljudima. A ja sam imala šesnaest godina i oči crne prepune snova, i želela sam da svud u svetu ljubav bude i staza travna ispod bagremova. ","Misaono - refleksivna poezija"
"Da, naravno, biću tu, ako nisam napolju ne kucajte, ako su svetla pogašena ili ako čujete glasove ili možda čitam Prusta. Ako neko proturi Prusta ispod mojih vrata ili neku od njegovih kostiju za moju čorbu i ne mogu da vam zajmim novac ni telefon ili ono što je ostalo od mojih kola. Mada možete dobiti novine od juče, staru košulju ili sendvič sa salamom ili prespavati na kauču, ako ne vrištite noću i možete da pričate o sebi to je tako normalno; teška vremena pritiskaju sve nas, osim što se ja ne trudim da stvorim porodicu, da pošaljem decu na Harvard ili kupim lovište, ne ciljam visoko, samo pokušavam da ostanem živ još malo, i zato, ako ponekad kucate i ja se ne javim, a unutra nema žene, možda sam slomio vilicu i tražim neku žicu ili lovim leprtire u mojim tapetima, mislim, ako se ne javim nisam se javio, a razlog je što još nisam spreman da vas ubijem ili vas zavolim, ili vas čak prihvatim, to znači da ne želim da razgovaram, zauzet sam, lud sam, milo mi je ili možda pletem omču; i zato, ako su svetla čak i upaljena i čujete zvuke kao disanja ili molitve ili pevanja radija ili kotrljanja kockica ili kucanja na mašini – odlazite, nije pravi dan, noć, čas; to nije ignorisanje neučtivosti, ne želim da ikoga povredim, čak ni bubu ali ponekad skupljam dokaze one vrste za koju treba malo razvrstavanja, a vaše plave oči, recimo plave i vaša kosa, ako je imate ili vaše misli – one ne mogu da uđu dok uže nije isečeno ili vezano u čvor ili dok se ne obrijem u novim ogledalima, dok svet ne stane ili se otvori zauvek. ","Misaono - refleksivna poezija"
"Muškarci zovu i pitaju me. Zar ste vi stvarno Čarls Bukovski, pisac? Ponekad sam pisac, kažem, ali najčešće ništa ne radim. Čujte, pitaju me, sviđa mi se to što pišete – imate li nešto protiv da navratim sa desetak piva? Možete ih donijeti, kažem im, ali pod uslovom da vi ne ulazite… A kada me pozovu žene, ja im kažem: O, da – pišem, ja sam pisac, osim što baš sada ne pišem. Glupo se osjećam što vas zovem, kažu, i bila sam iznenađena kad sam vas pronašla u imeniku. Ima razloga za to, kažem, nego, što ne svratite na pivo? Neće vam smetati?!! I one stižu, zgodne žene, uzornog uma, tijela i oka. Često ne bude seksa, ali navikao sam na to jer dobro je, jako je dobro samo ih gledati – a ponekad me čak posluži i neočekivana sreća. Za čovjeka od 55 koji nije spavao sa ženom do svoje 23 i ne baš često do svojih 50 mislim da bi trebalo da ostanem u telefonskom imeniku, barem dok ne dobijem onoliko koliko i svaki prosječan muškarac. Naravno, moram da i dalje pišem besmrtne pjesme ali inspiracija je bar tu. ","Misaono - refleksivna poezija"
"Moj komšija je dobar tip, ali me totalno zbunjuje: …ustaje veoma rano, odlazi na posao; njegova žena radi, imaju dvoje slatke djece; predveče on stiže kući, ponekad vidim djecu, na trenutak i ženu; do 9 uveče sva svjetla u njihovoj kući pogašena su; i njegovi se dani ponavljaju tako; izgleda mi kao dovoljno inteligentan čovjek od preko 30 godina; jedino objašnjenje za njegovu šemu je da sigurno uživa u svom poslu vjeruje u Boga, seks, porodicu. Ne znam zašto ali tamo kod njih vječno očekujem iznenadni lom prozora očekujem krike i psovke da vidim svjetlo u 3 ujutro da vidim flaše u letu ali već 5 godina njegova je šema ostala ista. zato se umjesto njega ja brinem za one druge stvari koje ne vjerujem da ih njegova žena obožava: “Henk, već sam bezbroj puta mogla da zovem policiju, ali nisam.” Ponekad dođe mi da ja zovem pubove zbog njih ali mislim da pubovi ne bi razumjeli moje optužbe. Njihova crvena svjetla pale se i gase bijela lica u tamnoplavom: “gospodine, nema zakona protiv toga što oni čine…” ","Misaono - refleksivna poezija"
"Devojke koje smo nekad pratili kući sada su dame sa torbama, ili je jedna od njih ona sedokosa stara vrana koja te zveknula štapom. Devojke koje smo nekad pratili kući sede na guskama u staračkim domovima, igraju šaflbord u parkovima. Ne rone više u talase sa belim kapama, te devojke koje smo pratili kući ne mažu više svoja tela uljem ispod sunca, ne lickaju se više pred lepim ogledalom, te devojke koje smo pratili kući te devojke koje smo pratili kući negde su otišle neke zauvek, a mi koji smo ih pratili? Mrtvi u ratovima, mrtvi od infarkta, mrtvi od neutoljenjih čežnji, naši snovi su tv-snovi, a nekoliko nas, tako malo nas pamti devojke koje smo pratili kući kada sunce kao da je uvek sijalo. Kada se život kretao tako nov i neobičan i prekrasan u svetlim haljinama. Ja pamtim. ","Misaono - refleksivna poezija"
"Jaši kamilu. Čitaj Bibliju. Oboj cipele u plavo. Pusti bradu. Obiđi svet u papirnoj barki. Pretplati se na Saturday Evening Post. Žvaći samo levom stranom vilice. Oženi se jednonogom ženom i brij se pravim brijačem. Ureži svoje ime na njenu ruku. Peri zube benzinom. Spavaj ceo dan a noću se veri po drveću. Budi monah i pij rakiju i pivo. Drži glavu pod vodom i sviraj violinu. Igraj trbušnjak pod ružičastim svećama. Ubij svoga psa. Kandiduj se za gradonačelnika. Živi u buretu. Razbij sebi glavu tomahavkom. Sadi lale na kiši. Ali nemoj da pišeš poeziju. ","Misaono - refleksivna poezija"
"225 dana pod travom i znaš više od mene. Odavno su ti uzeli svu krv suva si pritka u korpi. Tako li to biva? U ovoj sobi sati ljubavi još bacaju senke. Kada si otišla uzela si gotovo sve. Klečim u noćima pred tigrovima koji me ne puštaju. To što si bila neće se ponoviti. Tigrovi su me našli i nije me briga. ","Ljubavna poezija"
"Na ti ovaj pogled s tri baterije sna i uzmi još krišku anarhije želja namazanih puterom i medom. I na ti još krišku ljubavi i krišku veselja. Čekaj. Uzmi još tu krišku zazubice s pljuvačkom bumbara, dugim postom gatke, kap budućnosti s nenašminkanim licem i krišku smrti, njene ruke glatke. Još čekaj. Na ti krišku jedne teške tačke u kojoj se ne sekući se već seku snovi i dela krvi ubilačke. Pomešaj to u sluhu, popij u mleku i baci sve u reku. ","Misaono - refleksivna poezija"
"Osećam tu noć koja nadolazi i plavi proletnu dolinu dragih stvari, kao vojnik ranu staru koja iznova krvari. Poznajem tu dugačku noć koja će da nas u dvojne redove svrsta, tu padavičarku, koja će zariti kljun svog gvozdenog prsta u srca puna glasova, u grla puna krvi. O, poznajem tu staru noć koja će da podivlja tek kada se ostrvi. Pašću prvi. A ona će iz braće, iz voća, iz pesama, iz stada iscediti suzu veću no ikada. ","Misaono - refleksivna poezija"
"Hristos, u dnu sela, na domaku puta, Na mestu gde „Sveto Vrelo“ teći zače, Sam, na krstu visi, i splet oštre drače Obvija se grubo oko čela žuta. Pozno, kad u granju samotnoga kuta Mesečina bela zatreperi jače, Žena, u crnome velu, duga skuta, Pred Hristove noge sruši se i plače… I gle, On se trza… A iz svake rane Po kap jedna svetla kao rubin kane, I sa bledih usna dršću čežnje glasi… Vek za vekom teče, a još, noću, ista Lepa gospa jeca, i kraj nogu Hrista Lepršaju vetri njene zlatne vlasi… ","Misaono - refleksivna poezija"
"Pučina plava Spava, Prohladni pada mrak. Vrh hridi crne Trne Zadnji rumeni zrak. I jeca zvono Bono, Po kršu dršće zvuk; S uzdahom tuge Duge Ubogi moli puk. Kleče mršave Glave Pred likom boga svog — Ištu. Al’ tamo, Samo Ćuti raspeti Bog. I san sve bliže Stiže, Prohladni pada mrak, Vrh hridi crne Trne Zadnji rumeni zrak. ","Misaono - refleksivna poezija"
"Sa raspuštenom kosom, pod vencem od ljubičica, spustivši bleđanu glavu na zvučnu srebrnu liru, ja vidim nebesku sliku. Sa pokidanih žica, poslednji akord zvoni. Božanska neka tuga svetli se sa njenog lica, i ona suze roni. Andjeo to je Tuge. Po dubravama tavnim njezina čudna pesma bolno i slatko ječi; u njojzi očajnik traži utešne i mile reči, i njima tugu goni. Ona ga u nebo diže, dajuć’ mu krioca svoja… Muzo! Hajdemo njojzi, jer to je sestrica tvoja. ","Misaono - refleksivna poezija"
"Kad poteče mladost, što nas služi sada i pokida život sve žice veselja, kad nas borba smori i nevolja svlada, i nestane davno mnogih prijatelja — kad jesenji vetar s nepogodom dune, i tajni se odjek zahori u miru, znaj: to ječe moje pokidane strune, to udara prošlost u srebrnu liru. Vaskrsne li tada naše mlado doba i doleti spomen sa veselim zvukom, ti se blago nasmej na verima groba, i svega se seti i omahni rukom… ","Misaono - refleksivna poezija"
"Sa pogledom ugašenim, s prekrštenim rukama, na mrtvačkom odru svom ležao sam međ’ vama. Vi ste moje bledo lice rosnim vencem obvili, i o mojim bolovima sa uzdahom zborili. Ja sam sluš’o reči vaše s njinim slatkim otrovom, i gorko sam nasmej’o se pod mrtvačkim pokrovom. ","Misaono - refleksivna poezija"
"Umesto mudrosti iskustvo. Ta hrana u bezukusnom stanju. Mladost je bila k’o molitva nedeljnog dana, i zar da ne mislim na nju? Koliko sam pustih puteva prošla s tim što mi ne beše mio. Koliko se molila u crkvi za onog što je u me zaljubljen bio. Sad sam zaboravljiva kao niko na svetu. Tiho prolaze sati. Nepoljubljene usne, nenasmejane oči ko će mi više dati! ","Misaono - refleksivna poezija"
"Leteti, leteti, leteti visoko, Neznanom prostoru kao starom drugu, Vitlati se kao omađijan soko, I umreti, sjajan, u sunčanom krugu. Čuti samo zamah svoj u prostorima – Muziku svog krila! I na samom kraju, Svoj trag izgubiti i cilj među svima, Iščeznuvši tako u nebu i sjaju. Da mi žeđ osete kobnu i sve višu Oči što su tude dugo svetlost pile, Kao vir dve ovce sa runom od svile, Kao krv dve noćne sablasti što sišu. Da ne pamtim nisko rođenje pod mrakom; Da kao gnev svetlost sva ispuni mene; Da sam kao kopljem prožet svakim zrakom, Tu gde gore večne podnevi bez sene. I strašna raskršća sunaca, i puti Kud oluj svetlosti neprekidno ide, Kroz nemi predeo gde vlada i ćuti Bog koji ubija oči kad ga vide. Da samo s visina za ponore znadnem, Bacivši u prostor konce svojih žila; I letim večito, i letim dok padnem Samo pod teretom ozarenih krila. ","Misaono - refleksivna poezija"
"Otišli ste, što se kaže, na svet drugi. Pustoš…Letine, postajuć zvezdanost. Nema više ni piva, ni druga. Treznost. Ne Jesenjine, to nije ironija Vama. U grlu je grudva bola, a ne smeh. Vidim-prerezanim rukama, dižete Vlastitih kostiju meh. Prestanite! Dosta! Zašto buncate? Hoćete da lice skrije smrtni veo?! Vi tako preterivati znate Kako niko na svetu ne bi umeo. I zašto? Po čemu? Nedoumica pada. Mucaju kritičari: razlog toga Je ovo, je ono….a, u stvari nema sklada, U bilansu – piva i vina mnoga. Vele – da Vam boemiju zamene klasom, Klasa bi uticala na Vas i sporazum. A zar ona žeđ gasi kvasom? I kada pije klasa čuva razum. Vele – da su Vam nekog napastovca dali, Postali bi ste sadržaj obdareni. Na dan bi ste po sto stihova pisali, Zamorno i dugo k’o Doronjin. A ja mislim da se to oseti, Na sebe bi ste još pre digli ruke. Bolje je od vodke umreti, Nego od dosade puke! Uzrok gubitka neće reči-ni nož, Ni omča s vratila. Možda vene ne bi trebalo seći, Da je u „Angleteru“ bilo mastila. Podrzavaoci radosni: na bis! Skoro cela četa protiv svojih žila! Zašto povećavati broj samoubistava? Bolje povećaj proizvodnju mastila! A sada u grlu- zauvek ni slovca. Teško je i glupo biti misterija. Za naciju, jezikotvorca, Umro je zvonki majstor, bekrija. Sa prošlih sahrana, čak i blatne, Zadušnih stihova nose tralje. Rime o humku k’o ćuskije mlate- Zar je to pesniku poštovanje? Ni spomenik vam nisu sveli- Gde je on, granita il’ bronze luk? A k rešetkama sećanja već su poneli Svetačkih uspomena buđ. Vaše se ime maramicom slinavi, I vaše reči Sobinov balavi, I bunca sto je breza usahla- „Ni reči, o dru-ug moj, ni uzda-a-a-ha“. Eh, treba pokazati priču, Tom Leonidu Leongriniču! Treba ustati kao skandalist: Neću da se moj stih žvaće i blati! Zaglušiti ih uz tropost svist, I u Boga i u mater ih poslati! Nek se rasturi ta netalentovana pogan, Šireći kaputna jedra mrka, Neka u ludom bekstvu Kohan Izbode ljude šiljcima brka. Gadovi se moraju prorediti. Poslovi- da se stati ne sme! Život treba iznova preurediti, Pa tek onda pisati pesme! Za pero to vreme- lako nije, Ali recite, Vi, bogalji, sakati, Gde je, kada i koji to genije Birao put utaban i laki? Reč je – vođa ljudske sile. Napred! Da bi se vreme jezgrom Otišlo, i veze da bi slabe Bile za prošlošću svislom. Malo je veselja na nasoj planeti. Neka nas buducnost sa radošću veže. U ovom zivotu nije teško mreti. Izgraditi život – daleko je teže. ","Misaono - refleksivna poezija"
"Svaki ostavlja znakove na putu, ne samo trag koraka i stopu nogu, nego i kretnju ruku napregnutu, maglovitu u prolaznom slogu: svi se kreću i mijenjaju u bogu. Lica su ljudi možda zagonetna slova. Lica su valjda izraz izgubljenih snova. Moje dnevno štivo čitanka je glava. Nego me oko glavno užasava. Ima u oku zapisanih mašta, il mi u oko prenosimo svašta? Ono crno iz dubina kroza nj biva jasno. Ko će smjeti reći da je oko časno? Sanjao sam jutros san o dvije žene: to su dvije duše kroz dvije razne zjene, jedna gleda bistro, a druga kroz mrene. Koja od njih može da me strasno krene? Oči pune magle očaraše mene. Nekada me takav strah očiju hvata, strah pečata, ili strah pergamenata: što to čudno, mračno u očima piše? To sam znao jednom. Ne sjećam se više, i evo se bojim da će luč donijeti onaj ko me na to iznenada sjeti. Što me nemilosno brojne oči tlače? Upitnici vida bole: oči znače. Danju oči mrače. No u mraku zrače. Najbolje su oči što nas naoblače da po tome vedri horizonat svlače. Vidici su slutnje u smisao sivi i samo u tajni pravo biće živi. Oči kažu. Oči kažu da nas boli i kakve smo čudne duše kad smo goli. Čemu nije ravan majstor, ni najveći, oči, zrele oči, to će ravno reći; plamen kojim starac u grob skori gleda nehotice vidim već u oku čeda. ","Misaono - refleksivna poezija"
"Mi stanujemo u proljećima i jesenima, po gnijezdima u krošnjama i granama. Naše je oči vilenjak oprao u jezeru što je upilo vidik neba. Stanujemo u cvijeću vrh sijena na travi po ambarima, pojatama i smočnicama gdje se voće suši: daleki, žuti i plavi. Ima nas na ljuljkama, na ljuljaškama, ima na pahuljama što lete, na vlatima što hvataju otopine sunca, u pričama crvenoga dana. Mi smo kišnicu popili sa žlijeba, pružili usne za nježnost oborine, i s vrha krova napili se neba, a dosta je kapi vina ostalo da visi o dugi, vina i ambrozije, – mane. Mi smo sakrili duše u jarke pored puta, vrzući se pored balasta na pruzi, u jarke, u ponikve, u rupe, u crkvama smo tražili ledene grobnice, kripte i katakombe, svuda podrume, ropotarnice i šupe. Mi smo oni koji pržinom grade i grizu zemlju kao crvi. U kući mučili smo roditelje da traže: dijelom u mrazu bunara, u tamnim sobicama, u konobama i u potkrovnici – ko vidi nas? Ko čuje uzdah u tmici? – Svuda smo se sakrili tako sitni: pod čaršave stola, pod ćebeta kreveta, pod suknje što vise, pod bršljan na verandi, u kovčege, konzole i komode, u naše šatore svuda smo dušu sakrili za matore; sami plakali, sami plazili jezik starijima koji ne žive u znaku srca, vampirima; i krv nam je tekla. Nas sakriva busenje i divna stakla – sakrivaju nas goleme stare kuće na selu, sakriva nas rijeka gdje dabrovi grade grad – sakriva nas planinska jeka. Mi listamo u bjesnilu trava i iz vreve bašta izvire nam glava sa žutim vlasima kukuruza. Mi najzad spavamo po ormarima s rubljem, dunjama i starim knjigama i u snu nježnim zubima krhamo orahe, srodne teškim brigama. ","Misaono - refleksivna poezija"
"I Na livade ljudskim okom negledane i na zlatna polja što se tekar slute s prepasti zle svile strijeljaš zjene sane u turobne ure i strasne minute, zlatna dušo sestre! Koso Vivijane! Oči Moje Zemlje, sve, vrcaju u te, sve ti ljube ruke još neokaljane, ruke djevičanstva, njih, Te netaknute. Ti još možda zuriš mističkome Gradu u sutonu boje što se u zvuk sliva Ili sanjaš neku grobišnu arkadu; a dotle se prelest srebrna i siva, kao prah cigare na pokojnu nadu, na gole dlanove ljubavnički riva. II Oh, u tvoje strasti, u razorne slutnje bacio sam pogled sa buntovna krsta. Sada znadem kamo moje želje tutnje, dokle jezde noću (tobož na vrh prsta). Vasmir ti nam otkri. Požare i slutnje, šapat pada vode, ponos kipa čvrsta, i na kraju, kroz sve kresove i lutnje, kroz rumen vremena, novog Isukrsta. Što si? Zagonetka. No tvoj osmijeh jasni svjetlosne bjeline dana što se pruža u ružičnoj stijeni i ljubičnoj basni; cvijeće što je vrsno da udobri muža, te mi čusmo, kada mašta riječ ti zasni, tvoje slovke kano pljusak žutih ruža. III Ja te tako motrim kraj smeđih portala kao neko biće iz Višega Svijeta. — Svijet je danas, Gospo, prepun loših šala i otuda pokolj žarkih suncokreta. Jakost našeg oka od juče je pala. Svaka nam je šaka trostruko raspeta. Pred dvorcima sanja čuvar crn i ala, u sazviježđu misli nesta sunce Beta. Žena na mom pragu. Druga je pred kućom. Svuda, svuda žena, Marija i Eva, avaj! bivam grešnik. A tom ploti vrućom kao ljuti samun i ledena Neva struji očaj te me stvori palikućom; doznah da mahnitah, kada ljubav pjevah. IV Samo tebe ljubljah u dojednoj ženi, i o Tebi buncah svijetu nemilosnom; ko ždrijebe na polju, Crni i Crveni svetkovaše suton Badnjem-danu posnom. I opet se vratih, sebar pobijeđeni! Pogladi me, blaga, svojom rukom rosnom, pa ću da ti dadem prvi cvijet rumeni što ga ubrat mogu stazom inokosnom. Svemir mijenja lice. Bukte Astorije, vrcaju kreševa našem boljem vidu, ti tek čuvaš sveti lik — Melanholije, te dok zvučnim drumom zli konjici idu, ja u strepnji izbe slutim gdje me bije oganj tvoje slike na golome zidu. ","Misaono - refleksivna poezija"
"Blaženo jutro koje padaš u svijetlom slapu u tu sobu, već nema rane da mi zadaš, počivam mrtav u svom grobu. Možda ćeš ipak da potpiriš pepelom iskru zapretanu — jer evo, trome grudi širiš čeznućem suncu, jorgovanu. Dijeliš mi neke tihe slasti kad o tvom žaru vidim knjige na polici — i cijeli tmasti vidik te sobe pune brige. Za mene ipak nešto fali u ovoj uzi bez raspeća, na dragoj usni osmijeh mali, u čaši vode kita cvijeća. Blaženo jutro koje padaš sa snopom svjetla u tu sobu, već nema smrti da mi zadaš, no vrati ljubav ovom Jobu. ","Misaono - refleksivna poezija"
"Kako je teško biti slab, kako je teško biti sam, i biti star, a biti mlad! I biti slab, i nemoćan, i sam bez igdje ikoga, i nemiran, i očajan. I gaziti po cestama, i biti gažen u blatu, bez sjaja zvijezde na nebu. Bez sjaja zvijezde udesa što sijaše nad kolijevkom sa dugama i varkama. –O Bože, Bože, sjeti se svih obećanja blistavih što si ih meni zadao. O Bože, Bože, sjeti se i ljubavi, i pobjede i lovora i darova. I znaj da Sin tvoj putuje dolinom svijeta turobnom po trnju i po kamenju, Od nemila do nedraga, i noge su mu krvave, i srce mu je ranjeno. I kosti su mu umorne, i duša mu je žalosna, i on je sam i zapušten. I nema sestre ni brata, i nema oca ni majke, i nema drage ni druga. I nema nigdje nikoga do igle drača u srcu i plamena na rukama. I sam i samcat putuje pod zatvorenom plaveti, pred zamračenom pučinom, i komu da se potuži? Ta njega nitko ne sluša, ni braća koja lutaju. O Bože, žeže tvoja riječ i tijesno joj je u grlu, i željna je da zavapi. Ta besjeda je lomača i dužan sam je viknuti, ili ću glavnjom planuti. Pa nek sam krijes na brdima, pa nek sam dah u plamenu, kad nisam krik sa krovova! O Bože, tek da dovrši pečalno ovo lutanje pod svodom koji ne čuje. Jer meni treba moćna riječ, jer meni treba odgovor, i ljubav, ili sveta smrt. Gorak je vijenac pelina, mračan je kalež otrova, ja vapim žarki ilinštak. Jer mi je mučno biti slab, jer mi je mučno biti sam (kada bih mogao biti jak, kada bih mogao biti drag), no mučno je, najmučnije biti već star, a tako mlad! ","Misaono - refleksivna poezija"
"Sve će ove stvari jošte jednom doći kao što su bile i kako su prošle, i ti crni dani, i te plave noći, i ljubavi , čedne, strasne, dobrodošle; jednom tamo poslije hiljada, hiljada i hiljada ljeta opet ćemo naći ista svježa čula, ista srca mlada, i taj nježni osmijeh, blagi i domaći. Tada opet jednom nad svladanim grobom motrit ćemo svemir novim osvjetljenjem. Vladat ćemo opet svojim rosnim sobom, i ljubavnim plačem i požarnim htijenjem; samo ipak neće tada, nadajmo se, da nas jošte taru ove brige ružne, i da polet u vis događaji kose i plamen za ženom naše usne kužne. -Pa da barem tada, za hiljadu hiljada i hiljadu ljeta, i još mnogo veće, primimo na naša srca uzdišuća, kao nikad doslije, jedan uzduh sreće. ","Misaono - refleksivna poezija"
"Ove su riječi crne od dubine, Ove su pjesme zrele i bez buke – one su, tako, siknule iz tmine, i sada streme k’o pružene ruke. Nisam li pjesnik, ja sam barem patnik I katkad su mi drage moje rane. Jer svaki jecaj postat će zlatnik, A moje suze dat će đerdane. No one samo imati će cijenu, Ako ih jednom, u perli i zlatu, Kolajnu vidim slavno obješenu, Ljubljeno dijete, baš o tvome vratu. ","Misaono - refleksivna poezija"
"I Stupaj sa svojim mrakom kroz propast horizonta; sa tajnom i oblakom od fronta, pa do fronta. Stupaj sa svojom tmušom kroz ponoć cijele zemlje; pjevaj sa svojom dušom gdje god se spava i drijemlje * Dosta je laži! Što mi treba to nije mnogo, dobri Bože, i toliko se dati može; tek ljubav žene, vidik neba I ništa drugo. Ništa veće. Da je u tebe dobre volje, meni bi bilo čisto bolje i — čisto ravan put do sreće. II Uhapšen u svojoj magli, zakopčan u svojem mraku, svako svojoj zvijezdi nagli, svojoj ruži, svojem maku. I svak žudi svetkovine djetinjastih blagostanja, sretne mrene i dubine nevinosti i neznanja. I na oblak koji tišti, i na munju koja prijeti, naša blaga Nada vrišti; biti čisti. Biti sveti. I kad nema Našeg Duha među nama jednog sveca, treba i bez bijela ruha biti djeca, biti djeca. III Puca, u ognju, naša glava, a oči tonu snu i stravi; jer nama treba iskustava, i ne marimo biti zdravi. Pogledi moru i pučini trnu od strave i užasa; a što nas žeže u dubini, vi ste, o polja zlatoklasa; vi ste, o mili đulistani, i čisto sunce rujna žara, i svi tapeti izbrisani kuda korača Slatka Sara. No više svega, naše more, i naše gore i planine, i ružičaste vedre zore bez mutna dažda i vjetrine. IV Miris ljepote strtrji u toj kosi, njene su usne pune, slatke varke, njene su ruke drhtave i žarke, ponor i plamen usred oka nosi. -Ko hladna mana misao me rosi na njezin pokret, a ko igra barke sjećanje na te pune zjene jarke kojima struje iskre i zanosi. — – Mrzim te oči mračne i duboke, kunem te noge pred kojima padam, i altar tijela gdje u prahu ležim; božanska ženo, unuko visoke pramajke Eve, pred tobom sam Adam, i jer te volim, ja od tebe bježim. — V Ove su riječi crne od dubine, ove su pjesme zrele i bez buke. – One su, tako, šiknule iz tmine, i sada streme ko pružene ruke. Nisam li pjesnik, ja sam barem patnik i katkad su mi drage moje rane. Jer svaki jecaj postati će zlatnik, a moje suze dati će đerdane. No one samo imati će cijenu, ako ih jednom, u perli i zlatu, kolajnu vidim slavno obješenu, ljubljeno dijete, baš o tvome vratu VI Je l’ ikad čovjek omamljen vinom il kadom ruže crvene i strasne, i bol, i razum umio da zgasne ko ja moj jaz sa tvoga bića krinom? Tvoja se ljubav čini violinom sa četri žice, bezdnom pjesme jasne; misli ti plave, nevine i krasne, miomirisnim i čednim čeminom. Od tvoje duše nebo počima, a zvijezdu duha i veselje sjaja ko simbol nosiš u tim očima. Sa iskrom sunca i bokorom raja ti čarno vladaš našim noćima bez dara usne ili zagrljaja. VII Kad vidim njenu bijelu sliku usred okvira svog prozora, grudi mi trešte na muziku beskrajnu, golu našeg mora. I ja je vrebam kako čita il neko tanko ruho veze — a moja želja sva mahnita ko drhtav listak gorske breze. Groznica ište: Ti si ona za koju mene rodi majka? Molitvi mojoj cilj, ikona, a mojoj mašti san i bajka? Da svojim duhom tebi mogu, a svojom usnom tvojoj rađi, oprostio bih život bogu i bio mlađi, ljepši, slađi. VIII Iz tvoga doma zijaju ovamo ledena stakla sa nepovjerenjem, a moje oči okrenute tamo pilje sa željom, stravom, nestrpljenjem. Sad poznam čamu neke stare kiše i ravnodušni očaj šturih kuća; no ova glava plamsa jošte više i huđe praska ova krvca vruća. Kakav su bezdan ova dva tri metra do tvoga lica što je nježnom svilom! Vaj, teče kobni razmak jednog vjetra međ mojim ognjem i tvojim profilom. Da mi je mudro ostati na miru bez želje tvojih cjelova i noći! ne bih se bojo propasti u viru, po kojem treba, ko po glavnji, proći! IX Božanska ženo, gospo nepoznata, dokle, i kamo, mene misliš vući? Hora je došla te ja moram tući zlatnim zvekirom na bešćutna vrata. Od tvojih čari i od bljeska zlata, od dvora strepim kuda imam ući, a krto srce moralo bi pući bez tvog osmješka, besmrtna beata. Dok sjaju sunca i blijedi mjeseci, snatrim o zmaju ispred tvoga praga i zlatnom klasju u toj mekoj kosi. I preklinjem te: Nepoznata, reci, kakva te tuga iz daljine draga, i još mi reci, gdje si, što si, ko si? – X Znaš da mi čežnja u čekanju sniva da kroz jaz strave crni šaptač šapne; ti pojmiš gordost kada volja zapne i razum gdje se prepast svijeta sliva. Ponos je zora moći, divna Diva, on što plač priječi da u suzu kapne; nek carsku dušu rulja na krst sapne, odati neće tajne koje skriva. Živjeti vrijedi zbog bljeska ljepote, pa da nam borba svaku raskoš ote, ni nisko rugo niti laska pasja okaljat neće tvoje suho zlato, ni ukrasti nam, blago bogodato, suton što osmijeh lica tvog obasja. XI Blaženo jutro koje padaš u svijetlom slapu u tu sobu, već nema rane da mi zadaš, počivam mrtav u svom grobu. Možda ćeš ipak da potpiriš pepelom iskru zapretanu — jer evo, trome grudi širiš čeznućem suncu, jorgovanu. Dijeliš mi neke tihe slasti kad o tvom zaru vidim knjige na polici — i cijeli tmasti vidik te sobe pune brige. Za mene ipak nešto fali u ovoj uzi bez raspeća, na dragoj usni osmijeh mali, u čaši vode kita cvijeća. Blaženo jutro koje padaš sa snopom svjetla u tu sobu, već nema smrti da mi zadaš, no vrati ljubav ovom Jobu. XII Pod gluvim batom noćna dažda sa beskonačnim odjecima u mome srcu vlada zima i njena ljut i njena vražda. Na cesti žarke nade kisnu dok se ja grčim u krevetu; i svi bi snovi da mi vrisnu Svetomu Sutra, momu Ljetu; a usred sijera, štura pakla, gle — moje srce od kristala zvuči ko tanka zvonka stakla na koje kiša zakucala; pa ako kiša prozor trese, skoro će, strepim, zrno tuče, da u komade porazne se staklo i srce što zla muče. XIII Jer ti si došla s druge strane svijeta preko strahota sinjeg akeana; dva naša srca, dva sljubljena cvijeta, grle se preko glave Levjatana. Kroz onaj ritam, ljubav vaseljene, i muziku što vlada plave sfere, kroz našu dušu, i tebe i mene, grle se bijesno do dvije hemisfere. Sa sjajem krina i sa rozmarinom da četvrt sata ti si došla kašnje, odar bi našla. Svojom sad bjelinom vrati mi moje srce Nekadašnje. XIV U ovoj gužvi, ovoj stisci bez oca i bez učitelja bio sam sam, a moji vrisci, svi, nose pečat mojih želja. I svakim slikom, svakim zvukom dio sam svoje duše dao, i strijeljao sam lakim lukom, i gađao sam gdje sam znao. Izgarah dati nešto Novo, a bog moj bio moj je Bedem; i duh je kriv, i svijetlo Slovo, ako tek drač i korov jedem. Najgore tek je u toj stvari što evo vidim, monotono: umro Duh je — onaj Stari — i ja sam danas mrtvo Zvono XV U svili skuta šuštavoj Superna pronosi zvijezdu brojnih lažnih sreća; na čista jutra njen nas pogled sjeća, a milost sipa mala ruka smjerna. Tananih kosa žutost neizmjerna ko zrelo žito struji preko pleća. Zadah je sjete melem zadnjih svijeća, a riječ i pokret svima pričest vjerna. — Sa sjajna trona među bogovima u moje misli kad je sišla Donna, bila je kano zvučan pozdrav zvona vlažnim pod zemljom tamničarskim tlima. I slutnjom srca otkrila mi ona sutone svijeta i podneve rima. XVI Kakva čudna svjetla iskre se i gasnu u vinskome dimu mutnim vidokrugom? Možda staklo duha u aleju jasnu i ljepotu ostvarenu našom tugom? Na tom brijegu suza biva čistim zvukom. Naše vedre duše nemaju imena, a po živcu tajna dira lakim lukom neka tuđa slutnja, neka silna žena. — Ne govorite mi više moju povijest, i sve drevne ljude, i sve stare stvari. Jer će moja vila samca cilju dovest, a on neće više biti Onaj Stari. O tišino zvona, ljubavi parfena, poniznosti, samoćo, čistoćo, dušo, krotka dušo, ženo uzvišena, ja sam za vas, za vas, ja sam za vas očo ovim putem krsta i hrapava trna kojima nas bodu željkovane zvijezde, a za nama, dolje Riječ je Bogoskvrna, dok nad čelom samo mliječne staze jezde. XVII Lijepa ženska imena, Renata, Ofelija, Cecil, Agrafena, i Jelena, i Klelija; imena svijetlih laži, i ljubavi i mirisa, imena bola, draži, i stobojnoga irisa; kroz ponoć naših noći, kroz tminski odar mukova, vaša se pjesma toči u vinski ritam bukova. Jedinstvo vaše duše i vaša medna značenja vedre i blaže tmuše svih naših naoblačenja. XVIII Osmjejak svaki ljuto plane, a svaka riječ je – kao puška u naše grudi rastrgane, u naše srce bez oduška. Snivamo zelen mir livada i dim ognjišta u plaveti, i bujno zrnje vinograda, i zrelu tugu mora, ljeti. Plačemo žubor gorskih vrela, i mahovinu u zabiti, kad poslije svrhe tužnih djela čeznemo čiste suze liti. No nigdje kraja našem bolu u bugarenju i uzdahu, nemir je sličan alkoholu, a oganj, oganj u mom dahu. — Osmjejak svaki ljuto plane, a svaka riječ je kano puška u naše suze rastrgane, u naše srce bez oduška. XIX Diljem dana što me svojom čamom plaši čekam nujno veče da za me oživi kao bokor cvijeća u staklenoj čaši novi izgled svijeta u ženi i pivi. Čekam varke spasa i druga obzorja i ljepotu dima u zgusnutu plaču, a dok snivam zelen vidik smolna borja krvari mi srce na igli i draču. I beskrajno slutim pogreb svoga nerva što ne ište više duše ni naslade. Ko mjesec na inje struji moja verva da obaspe suze i usnule jade. I ja žvatam ovu tugu bez granica, i ja gutam ove suze bez imena; ni po noći sunce, ni danju danica nema boljih laži ni žarčih parfena. I ja tako cvilim, tužim i uzdišem, i ja tako crno beznadno izdišem, a nizašto čeznem onom boljem, višem, a nizašto stremim ovom satu tišem. XX U ovom mraku mirisavu slušajmo kako ječe živci; i sjećaju na ljutu travu, a našem grču jesu krivci. U ovom muku punom boga zalazi rujna epopeja; nutrašnja kavga i nesloga otkriva zelen niz aleja. Umire naša lijepa tuga, tuga od svile i baršuna; varava kao rosna duga, zlatna i plava kao Luna. U ovom mraku mirisavu slušajmo kako ječe živci; i sjećaju na ljutu travu, a našem grču jesu krivci. XXI Noćas se moje čelo žari, noćas se moje vjeđe pote; i moje misli san ozari, umrijet ću noćas od ljepote. Duša je strasna u dubini, ona je zublja u dnu noći; plačimo, plačimo u tišini umrimo, umrimo u samoći. XXII Svjetlosti moje vjere, tugo tuge, kaži mi stazu žutim perivojem i daj da grlim braću, plačidruge, i da plačem, da plačem po svojem; ljubavi moga bola, moga boga, daj mi da gazim čvrstim stopalima po žetvi što je zlati žega mnoga, po vijencima, po snima propalima. Nikada više neću sresti one blažene oči sanjarskih badema, ni rajski osmijeh plašljive Madone, ni krotko čelo, mudra usta nijema; bogzna na kojoj zaprašenoj cesti izgubio sam sjenku svoga duha; i nikad više, nikad neću sresti usne nježnosti pravcem moga uha. I ako oblak udre gustom krupom, a kruta java stegne strogim gvožđem, daj mi, o Višnji, šumski hlad sa klupom i vinograde sa dozrelim grožđem. XXIII Kud god pogled bacim, ponižena čela; kud god ljubav skrenem, pogrbljene šije. Usred meke grudi ropsko srce bije, a od leda sunca Gospođa je svela. Gdje je vedra vjera za ponos propela, i miška, i mozak, da gradi, da snije? U poznome vijeku nema Florencije, lane još izdahnu volšebnica bijela. Samo iz svog duplja skriti šaptač sluti koliko je pakla u vrelom sonetu, koliko je plača u pijanu smijehu; a dok lišće parka u jeseni žuti, snivam zgasli tamjan palu Suncokretu i glas bola nudim planinskomu ehu. XXIV Ako čežnja živca stremi u taj vis bit će da ami sluti bijela snoviđenja, il da strava drugih svijetlih objavljenja kruni kao zora uzneseni klis. Uzalud izlanu: »Ja sain Bilitis«. Na nemirne čežnje i nestalna mnjenja što ih muči iskra ljuta nestrpljenja baca lažnu sjenku zagonetni Dis. I ja kumim tebe, udaljeno Selo, daj tmi mliječnu ljubav iz svježega jedra, vrati plaho srce ljubavno i bijelo. A kad mlada duša prerodi se vedra, grliti ću hridi i gorske košture kud plamene oči grozničavo zure. XXV Hoće li iko kad da shvati zašto se Bogu tako jadam? Od mesa moja duša pati, zbog jedne žene ja propadam. Mjesto da ostah u svom staklu, izađoh na svijet mlad i zelen; a sad mi resi u tom paklu nevinu glavu trn i pelen. Za suzom suza žudi teći, i tugu tješim tužnim slogom; a sva je Nada: jednom reći životu, svijetu, nadi — zbogom. XXVI Dok na nju mislim, ja silazim s uma; na divnu čelu ona trpi krunu; za poklon treba zapad veleuma, za suzu zvuka nadahnutu strunu; jer ona živi tek gospodstvom bića i ritmom kreta, crtom carevanja; njena je pjesma krajina otkrića, a njezin pogled tiji šuštaj granja. Skromnu bjelinu nježna porcelana krije u svili duše koribanta; i blagu žalost proljetnih blagdana i ime strasne tuge: Violanta. Al ništa nema značaj njene sjete ko uzdah sneni za tuđim oblakom, ko vijenac cvijeća što ga noći plete, ko čisto srce što ga vrebam lakom. Ako to nisu njene meke ruke i guste kose mirisa i želje; ko šume lisne za sve slavoluke, kite i vijenci za pjano veselje. No tako pali svuda plač i plamen kroz mećave i čemer bodrih slika; i njena sila — mramorni je kamen u hladnoj grudi ko usred zvonika. XXVII Devet mjeseci što ja siđoh s uma; devet mjeseci što od srca sunca srce i mozak preko usne bunca; devet mjeseci Bijesa, čudna kuma. Ne pamtim sam što govorim i kažem, sredinom trupa prešla mi je pila, a mila žena (nježna vila, svila) neće me više draganom i pažem. Mračna su ova čela niskih briga, podla ramena zgrbljena od rada; svjetlosna zemlja gdje Ljepota vlada bježi u tamu poređanih knjiga. I blatan mi je ovaj uski globus, a želja ruši, ko iz silna topa, tumbe sa u prah oborena stropa, nenadan,. smrtan i odvratan obus. Čeznuće biti Mladi i Visoki, htjeti i moći samo siine stvari, i biti divi, biti gospodari, i plandovati, i biti duboki; ljubav za čedni život sazrcavni, za okno duše na mističnu pupku, za grešnu ljubav ko dušinu kupku, sve se to gubi, i u muku tavni. I u toj pustoj beznadežnoj studi posljednja jošte samilosna igra kroz ovaj život progonjena tigra, za lice Pravde, to je: biti Ludi. XXVIII Golublje perje ili krila laste ne diže svijetu viših perspektiva, ko borba muža kad u moćna diva od krajnje kavge ogromno poraste. Tad on ne kroči ljudskim stopalima i sam je viši nego gusti čopor, ne straši njega strijela ili topor, u gnjevnoj miški med božanstva ima. Od pune kavge srž junaka puca, on vatrom plamti usred žarka oka, a bol duboka pravi ga visoka; on gromom grmi gdje svijet niza muca. On groblja gazi gorostasnom stopom, kičma je gvožđa neslomljenim stubom; dijamant krši svojim zvjerskim zubom; a tvrdo tjeme rve se sa stropom. Al samo ljubav ima reskost kose i, kao podla Dalila Samsona, umilne žene dostojnike trona svladaju -usred cjelova i kose. I dok praznoglav pjesnik svuda trčka što u snu nema, izvan sebe traži, sabrana Vila željna zbiljskih draži zna da je Povijest — samo drama grčka. XXIX Uzalud muka mišice i uma iz ovog mozga nešto da istisne; iz ove ploti da duboko vrisne zelena ljubav poljana i šuma. Već kao spazmus bolna medijuma što već ne umije svjesno ni da pisne, zgrčena čežnja, nada koja kisne, zuri u crtu preko ljudskog druma. I dokle čeka zoru spasenja u smrti cvijeta, u suzi soneta, na bijeli jastuk noćnih kvašenja, ko neka gipka, vitka violeta slazi u sveti znak doglašenja tvoja, o Vilo, tiha silueta. XXX Zelenu granu s tugom žuta voća u kakvom starom spljetskom perivoju sanjarim s mirom dok se duša noća i vlaga snova hvata dušu moju; al čežnja dršće kao ptiče golo, ko plava pjesma naglo prekinuta, ko neko blijedo i beznadno kolo, ko bosi prosjak na po pusta puta. Sva ljubav moja usred ceste kisne, moje je srce od sedam komada; pod svakim mačem jedan plam da vrisne; nad mojim dahom mramorna gromada. Tmurne se misli reska svjetla boje; krv u moždane, mozak van da skoči; nad mojim mrakom sijevaju tek tvoje, tuđinska ženo, samilosne oči. XXXI S ranom u tom srcu, tamnu i duboku, s tajnom u tom trudnu i prokletu biću, sa zvijezdom na čelu, sa iskrom u oku gazi stazom varke, mrtvi Ujeviću; smrt je tvoja ljubav pri svakome kroku, smrt je u tvom iću, u tvojemu piću, smrt je u tvom dahu, i u tvojem boku, smrt, i smrt, i smrt u Nadi i Otkriću. Što ti vrijedi polet u vlastitu čudu, što ti vrijedi volja i voljenje slijepo? Srce bije, pluće diše uzaludu; gle, bez fajde ljubiš sve dobro i lijepo; kao sveli miris u razbitu sudu pogiba u tebi pjev što si ga tepo. XXXII Ponore! more povrh moje glave, i zlatne ribe danom od kristala, ja pitam gdje je Mjesečina pala i gdje se gorski horizonti plave. Zora je puna nježne jasne strave, a misao je — bistra, ledna — slala; ne zanima me skala, ni spirala, ni česti odraz uzdrmane jave. Srce je svijeta plodno i duboko, a čovjek slomljen pod težinom neba a život krila visoko — visoko. Nebrigo žene, presitosti hljeba, od ritma misli zadnja spona puca, a srce kuca, bilo kuca, kuca. XXXIII Noću kad hara zračni užas Gota ne plaši smrt me pucnjem niti praskom. Na hladnu logu, sa bešćutnom maskom zazivam na se gromki bič ilota. Jer mene nije strah od tih strahota, kad bih već htio ležati pod daskom uz četri voska, zastrt sa damaskom, gotov za hum tik nekog tiha plota. Moj je dom onaj koji pokoj čeka, jer što će meni sunca i mjeseci? U stroga vrata samotna čovjeka, ti koji lupaš, svoje ime reci; pa ako nisi Smrt, ili Ljubav neka, odloži zvekir, vrati se, uteci. XXXIV Dubna svijeta munjom tvojih ruku otkriva blago živim bljeskom kreta; zmija je tajna u svilnome struku, tvoje su oči biser od po svijeta. Znadeš li biljeg ognja, znaš li muku, upropašćena carice soneta, kad ludim batom sljepočice tuku, a srce plamsa iskrom suncokreta? Prsten je vječan u tim viticama, muzika puna u tom prstu gipkom, a dok te dragam nježnim kiticama ti mene lomiš alemom i šipkom; pa kad god lunjam noći svoga uma nada mnom blista sumpor dragih gluma. XXXV O Previsoka, Preduboka, navire Vaša duša gusta i na safire Vašeg oka, i na srdašce Vaših usta. Vaša je duša sveta, stroga, a svaka Vaša gesta kraljska, sa usna koje diče Boga besjeda teče nadzemaljska. Molitva ili volja skromna kruna je Vaše umjetnosti. A kroz plot nježna tijela lomna gospodstvo vidim Vaše kosti. Al do Vas nemam snage doći sa tučnim zvekom mojih rima; jer mjesto Vam je (sutra Moći) na sredovječnim prozorima. Hladne su ove riječi lijepe ko usred snijega mrtve tice; ali sve duše za Vas strepe i kliču Svjetlu zahvalnice. Nego bih htio (nisam više plemenit vrač u Dubrovniku) obesmrtit Vas povrh niše il pribit na zid Vječnu Sliku. XXXVI U kiti svjetla slavna Izabela promiče s vlašću utjehe i mača. Sa krunom zvijezda oko čista čela kroz moje snove besmrtno korača. Paome, cvijeće kuda nogom stupa; paome, cvijeće na božanskoj stazi! Neka je miris, nek je raskoš skupa, kuda god stopom nadzemaljskom gazi. Jer drača cvjeta kamo pogled baci, jer svaka riječ joj struji, slatka mana, i jer su njeni muzika koraci, a šum tih nogu neprestan hozana. U kiti svjetla slavna Izabela promiče s vlašću utjehe i mača; sa krunom zvijezda oko čista čela kroz moje snove besmrtno korača. XXXVII Očajno naše bolovanje za uzaludnom Trebizondom, i uzdisanje, izdisanje za ljepšim grijehom i Rotondom. Crve u mojoj grešnoj grudi, vapaju živca za oblakom, čemu i komu duša bludi ko slijepa vatra prvim mrakom? Bez Boga i bez ideala lunjam u varke osvjetljenja; slaba je moja savjest mala u praskozorja pozdravljenja. I da ne zvuče vodoskoci, bio bih i ja ljudsko krdo; pucaju moji krti boci, jer nemir krši kao brdo. XXXVIII Danas me davi teško nebo sa neizmjernim oblacima. Sa čežnje grešne ja prozeboh, a sad me bije dažd i zima. Na cesti su mi zaostale u izdisanju nade kisle; a magle što su na duh pale stisle ko neke želje svisle. Vijaju pusti uragani i deru vode pustolinom; i ne znam kada dan se dani ni kada munja plamsa tminom. — I nema nade ni uzdanja u izgubljena pramaljeća; i uske sanke ljubav sanja kao u čaši bokor cvijeća. XXXIX U mojem vrisku bez prestanka tim zamračenim ponoćima bugarim pogreb svoga sanka sa neizbježnim stradanjima. I to je moja tuga ljuta što se, dok stidno, grešno ridam, ko zadimljenim snom koluta gubim u tuzi. —Ja se kidam hripanjem moga rujna krika, škripanjem mojih trudnih prsi, i izdisanjem bolesnika u sviju mojih nada Svrsi. I bježim šturi svijet obmana gdje vlada varka, plač i vražda, dok slušam, kao jek peana, na staklu mukli pljusak dažda. Da moje vjeđe suza moči kazat će svijetu bijelom stalno upale moje tužne oči, bljedilo lica idealno XL Po ovom gustom, strašnom daždu, što gnusno pljušti, curi s krova, ja gutam gnjevnu mračnu vraždu i zubom grizem vrela slova. Sve žarče motrim dnevnu bijedu: žegu i suze što osuših, i grane u tom drvoredu, i vrisci strasti što uguših I dokle lunjam ulicama, srce me tišti kao kamen: dok srčem mozak sebe sama, gle, izgara me vlastit plamen. — Al ona žena idealna što nemir duše žudi strti ima u jami oka stalna duboki, kruti oganj smrti. XLI (U ruskoj crkvi) Veliki Duše, ako u tom slomu skršene kičme i svinute šije grčimo pesti prema našem domu s bremenom crnim naše tragedije, i ako svijetom mi nemamo lijeka za naše grudi hijenom razderane, Veliki Duše, pošalji čovjeka za rasplakane, propale Slavjane. Oslobodioca ratom ili bunom, od ovog stidna tiranskoga iga, ujedinitelja munjom i samunom, glavnog junaka krvavih podviga. Za naše duše prežedne božanstva, za svijetle naše misli, srca čista, pošalji Tvoju Zvijezdu, Sunce Spasa, Ruskoga Hrista, slavjanskoga Hrista. Njega što može da čovještvu vrati savjest i nadu kao mač i napad, što Vjerom umije ljubav da pozlati, i da obasja zamračeni Zapad; pa da nam dade blago kladenaca za balsam usne, pa da klikne jadnik s bjelinom duše smjernih mladenaca: Slobodan Slaven — ili svjestan radnik. XLII Duše što vidiš kroz prozirno srce podne i ponoć mojih slutnja raznih, ti znaš da bičem nada što se grče zanosnu proljet neizmjerno kaznih. Ti poznaš krvav i strastveni polet nevinih čula žudnih Natprostora; ti znaš da teško dan ću dva odoljet ljubavi šume i daleka mora. Ti znaš da draga čami na Ostrvu divlje pučine usred gluve bule; a da ću zalud na trošnome drvu iskati njene đule i zumbule. No zašto onda dade čežnju zvona, vatru pjesnika, svjetlo medijuma? — i glad, i žeđ svih dubljih vasiona, i sunce suze, pomrčinu uma? — Osjećam da se više ruku pruža do moje ruke iz okolne tmine; da više duša sa parfemom ruža tik moga čela izdiše i gine. K meni bi htjela nevidljiva braća, sužnjevi vječni sakritoga svijeta; često mi desnu njina desna hvaća, no nikad jasne riječi i susreta. Jer ljubav struji i kroz ove Tajne, ljubav što duše za dušama goni, i nosi samcu sred doline vajne slutnju o nekoj boljoj vasioni. Srebro su tvoje slovke svakodnevne, a budni živci mnogozvučne dirke; da samo dugom Tvoja Milost sijevne Odaja Tajne ječat će od svirke. Duše što vidiš kroz prozirno srce podne i ponoć mojih slutnja raznih, ti znaš da bičem nada što se grče zanosnu mladost neizmjerno kaznih. XLIII Tišino noćna, mlijeko utaženja na večernjemu gluvom Montparnassu, srčem Vas kao manu Pozdravljenja zdušno u tupom i mističkom času; možda će jošte da se čudom vrati nada, i ljubav, i umrla vjera; da bude sjeta što mi bolju zlati ko suhi miris svela kalopera. Slatka je mašta kad sam sebe varam o budućemu danju i uzdanju; gdje rosna dužnost neće biti jaram, no bijeli kamen u ponosnu zdanju; kad neću biti uljem Svetog Duha, ni drug ni dušman bilo kojoj suši; i kad će želja naći koru kruha u novom bogu i u vječnoj duši. XLIV Ti što snivaš često zvučnu smrt slavuja što se svojom pjesmom ubija i kida, sakrivaš na čelu crnu sjen oluja kao vječnu brigu truda Danaida, i ti snatriš često. I kad vjetar uja s tugom žuta lista povrh gola zida, ti mu pružaš čelo kud misao buja u samotni vršak vječnih Piramida. I duboko čezneš unutrašnju Jesen gdje je zrelo klasje žuto ili zlatno, i gdje tužno šušti suvi list uznesen. I sa strašću gledaš nebo nedohvatno sa tišinom mora i blistavim tkanjem, i sa dugom, i sa dugom, obećanjem. XLV Grčevi srca za pijanstvom duha i za nadljudskim rujnim orgijama! Večernja zvijezdo samca potepuha, strahoto srpa što kosi i slama; staze u ponoć, staze iz ponoći, bezumlja ruku na samotnoj cesti, ćivote tajne, snago svetih Moći, zelene basne o presvježoj sijesti. U vreloj grudi zaspali vulkani, a povrh čela lahor oriflame; Golgote čuda; grijesi; ocvjetani, čedni krinovi, ljubice, ciklame; bunilo duše prema rukoveti obmana, prama bujnim muzikama, i svakom ulju što svijetli i sveti, i zagoneci: sto je ovo s nama? Tajanstvo misli, i tajanstvo bića, odsjev sa zvijezda u rascvaloj svijesti, ljubavi pića, ljubavi zabića, i željo, prazna željo: negdje sjesti; beskrajna noći s onu stranu uma, kuda u muku teški vjetri deru, sunce zanosa, hlade snenih šuma, bokore suza dragom kaloperu; uzdaše sjene, pomrčino plača, spiralo čežnje kolutima dirna, zvjezdana iskro povrh rožna drača, plaveti mora među oblacima; prirodo mlada djevičanskim slogom, jurišu neba u jednome redu, pokorna strasti, samostanski zbogom, pokoju sobe, sne u drvoredu; ljepoto svijeta, i ljepoto cvijeta, ljepoto tvari, i ljepoto stvari, drumom kud moje umiranje šeta jošte mi prijete bakarni požari. I jošte pjane unutrašnjim sjajem žegu me zvijezde rođenoga srca, kuda god, zanijet zvučnim zavičajem, vucarim sablast živućega mrca. Sve što još žudim jesu cvjetna stabla na jadranskome živopisnu žalu što burno more ili dažd iz kabla uči svirati u stranom koralu; i onda svete oči neizmjerne što kao rujni plamni svjetionik sipaju bajne trakove biserne na bratsku dušu i domaći zvonik; ali nad svime, Pustarom Života gdje žarki samun mrtvo lišće veje, nebesa plava, kolijevku divota, oslobodilački krijes Kasiopeje. XLVI Ljubi i poznaj kroz tu vatru krotku božanski ponor što, nema imena; kad svete niti tvoje misli protku putuj i slavi duševna vimena. Čovječe duše, pravi, unutrašnji, stupaj sa bolom neizrečnih riječi, u blagom Ništa ti ćeš biti lašnji od pera i od lista. Moli, kleči. A kada Gospa bude opravdana i Nekazani bude joj vjerenik, ne boj se poznih ozljeda i rana, i prezri nož, i nemoćni arsenik; jer divni melem koji rane vrači teče sa ovih ruku milosrđa; pa ako dušman čovječanstvo smrači, ostani vedar: Duh je tvoja Tvrđa. Ne možda slika mladosti i moći, ni jutro dneva navještenjem pijetla, no alem bljeska iz dubine noći, no srce zvijezda, svjetlo povrh svjetla; i ako spasiš milje djevojaštva i neku suzu blaženu i čistu, zaraditi ćeš cijenu svoga đaštva sa lukom Mira u beskrajnom Hristu. Uživati ćeš radost gdje se stapa jedina duša u punoći Svega i likovati rukom što se sklapa u grču hvale za dobrotu Njega. Pa ako putem zanosa i vjere prodreš u njedra svetoga jedinstva, odsustvom strasti i mukom bez mjere zahvali Tajnom za sva dobročinstva. XLVII I ja što evo bezumno ispisah slavenske pjesme iz krvava srca, ne znadoh reći svoj najljepši vrisak i otrov nade što u mraku grca. Jer otkrih da su strasti preduboke za slatke riječi, ugašene slutnje; a da nam želje, oblačne, visoke, ne stižu frule niti skladne lutnje. No kada skoro panem nauznačke, i budem nošen na neslavnu odru, presvijetle zvijezde ko presvete značke u mome oku ugasnut će modru. Pečate krsta bezimenu grobu, moje blaženstvo kad ne bude mene gnjila će kriti plamenu utrobu, a tajnu smrti kletva jedne žene. XLVIII I tako dakle u to prozno vrijeme proživjeh, patnik, nedaće Tristana; na sjajan prsten bacih anateme i postah ruglom pepeljastih dana; a ti, Izoldo, cvijete bijelih ruku, oprosti moje viteštvo jur pozno, zamjerit nemoj plamenome kuku vulkana srca u to doba prozno; ja te još motrim kraj ponosnih dveri, košuto plaha, dokle hitaš gradu, uzveličana srcem sviju ćeri za ljudsku zadnju i najljepšu nadu. I dokle tako za dosadnim stolom redak na redak mučenički nižem, spomen tvog daha stvara apostolom i ja se duhom kraljevini dižem. A ti što smiješkom vrijeđaš ropsku patnju, nesavremeni svirče kimaerga, za vječnost tebi ja dodijelih pratnju psik moga ruga — lanac moga erga. ","Misaono - refleksivna poezija"
"U slutnji, u čežnji daljine, daljine; u srcu, u dahu planine, planine. Malena mjesta srca moga, spomenak Brača, Imotskoga. I blijesak slavna šestopera, i miris (miris) kalopera Tamo, tamo da putujem, tamo, tamo da tugujem; da čujem one stare basne, da mlijeko plave bajke sasnem; da više ne znam sebe sama, ni dima bola u maglama. ","Misaono - refleksivna poezija"
"Ja posle velikog sna poduzeh put tužan MALARME U uhu zvezda za sna tamni zvuk: zri zvučni cvete tužnim predelima u toploj kori mozga gde me ima taj san moj izvijen u zvezdani luk. Taj san je smeli silazak pod tle gde slepe ptice pevaju u tami. U svakoj ima jedna šuma. Gle što više govorimo sve smo više sami. O vetar sa crnom kičmom tamni roj i pakao raznosi svetom, menja tok onesvešćenoj reci. Onda moj zaluta među zvezde krvotok. U uhu zvezda za sna tamni zvuk: zri zvučni cvete tužnim predelima u toploj kori mozga gde me ima taj san moj nezavijen u zvezdan luk. II U snu to stojim ispod zapaljenog drveća pred čudnim znacima i više nemam ruke u prostor prognan i u vreme. Veća sve biva senka moja daleko od huke gde ćuteći dok ostali su mrtvi usnuh. Joj vazduh vene umiru svi oblici! O milosti za ono što sam bio u snu. To paklena mi ljubav u nedoumici. Noć slepih žiljkova me prikova za tlo. Pod zemljom mračni predeli se mešaju. Pomeraju se mora užasi se premeštaju sa jednog mesta na drugo mesto zlo. O strašni preobražaj moj u srcu sna gde vasiona počinje mi pticama, s dva oka varnica da l će da zna da put mi nađe letom ili klicama. III Sam u snu svome – ko će da me spasi! Od svega malo pepela u rukama za buđenje mi osta kad ugasi krv moja ime što ga rekoh mukama. Krv moja ima ime jednog cveta; da uzberem to ime u sleđenoj krvi hoću za nju što kroz moje užase mirno šeta, kad zveri beže zle u naše reči noću. Te zvezde – s njima ko i bez njih noć. O kulo snage gde je plavi dan stvar svaka kada ima lekovitu moć i kad se rađa smisao umire mi san u vazduhu kad se putevi produže za mirise i anđele da prođu! Pred kapijom sam koju crvi glođu za zlatno groblje gde se sahranjuju ruže. IV Ne, više nije važno šta ću reći. Već beše sve to nekad ko zna kad u nekom snu il nekoj čudnoj reči. Ja posle sna tog ne znam kuda sad. Ti, snu moj, moje tamno podne, sen zar svedok predela nestvarnih ja za svet od tople gline umešen! Kuda da odem posle ovog sna. ","Misaono - refleksivna poezija"
"Lepi moj dane s dušom elegije Kad od Bića senka biva predelima Lutam u suzama strah me obuzima Zvezdani uticaj nada mnom – ko da ih suzbije (!) Neizdvojen pojavom još niko nije otkrio sebe, svete, u tvojim prizorima Vrati mi dan ako ga negde još ima Zemljo ponovo nepoznata kad u lobanji legu se zmije. Poređane glave u zaboravljenom vremenu Sa uzaludnim mislima i poslednjim rečima Slute svoj lik u mutnome kamenu. Tražim te u vetru ako te još ima Izgovorena reči za svetove pale Tražim početak sjaj i sate stale. ","Misaono - refleksivna poezija"
"Oprosti, majko sveta, oprosti, što naših gora požalih bor. Da li ćemo je naći u povratku noći u povratku cveta u povratku sna i gora na zbunjenom horizontu u gorkom kristalu nemoći od naše žeđi i mrtvog anđela gde se skamenila mora Lice svih doba u očekivanju vatre da l će moći da sačuva uspomenu na nju od zaborava i prostora Neka Veliko Sazvežđe u smrti tvojoj zanoći O pusti žali i žalosna mora Koji su predeli u tvome srcu sada? Mrtva je a negde još traje dan, o laste Svi mrtvi su zajedno bio si pun mračnih nada U pustinji si što u praznoj svetlosti raste dok u dvostrukoj tišini slepe je oči slute Santa Maria della Salute ","Misaono - refleksivna poezija"
"Vidim te kako piješ vodu iz fontane sa tim dječijim plavim ručicama, ipak ne, ruke ti nisu dječije… samo su malene, a fontana je u Francuskoj tamo gdje si mi napisala posljednje pismo, na koje sam odgovorio, ne dobivši više nikad ni glasa od tebe. …Pisala si pisma sa suludim pjesmama o ANĐELIMA I BOGU, veeelikim slovima, i o tome kako si znala poznate face iz umjetnosti i kako ih je većina spavala s tobom. Odgovorio sam ti…, u redu je, samo naprijed, živi sa njima,… i nisam ljubomoran iako te ja nikad nisam dotakao, vidio…. Bila si mi blizu jedanput – u Nju Orleansu, – par ulica daleko, ali te ne upoznah, ne dodirnuh. … I tako si ti nastavila sa facama, i pisala mi o facama i, naravno, kako si provalila da ih njihova slava više zanima nego prelijepa djevojka u njihovom krevetu koja im se daje, a zatim se budi rano ujutru da bi pisala, veeelikim slovima, pjesme o ANĐELIMA I BOGU. …Rekoše nam da je Bog mrtav, ali slušajući tebe posumnjah u to… Možda zbog VELIKIH SLOVA. Bile su to najbolje pjesme koje sam čitao, a da ih je žena pisala, i sve vrijeme sam davio izdavače, urednike, “Štampajte je, luda je možda, ali i čarobna takođe. Nema laži u njenom ludilu.” …Volio sam te onako kao što čovjek može jedino da voli ženu koju nikada nije dotakao, kojoj samo piše, i čuva njene fotke…. Možda bih te volio i više da su došli dani u kojima bih sjedio u nekom sobičku i savijao pljuge, slušajući zvuke tvog piškenja u kupatilu… ali oni nikad nisu ‘došli’. …Pisma su bivala sve tužnija. “Ljubavnici” su te redom odjebavali. Malena, odgovarao sam ti, “Ti ljubavnici sve odjebu, sve sem sebe – prije ili kasnije.” Nije pomoglo. Pisala si mi da imaš “klupu za plakanje” i da je pored mosta i da je most preko rijeke… …Kako dolaziš do te klupe svake noći i oplakuješ sve one koje si voljela a koji su te povrijedili, ostavili. Pisao sam ti – ali odgovora nije bilo. Prijatelj mi je javio da si se ubila 3 ili 4 mjeseca, nakon toga. Da sam te upoznao, znam da bih te povrijedio, …ili ti mene… Najbolje je ipak ovako. ","Ljubavna poezija"
"Stare sjedokose kelnerice po kafeima u noći odustale su, i dok koračam niz pločnike svjetlosti i gledam u prozore staračkih domova vidim da toga više nema u njima. Gledam ljude po klupama u parku i vidim po tome kako sjede i gledaju da je iščezlo. Gledam ljude koji voze i vidim po tome kako voze svoja kola da niti vole niti su voljeni niti više mare za seks sve je zaboravljeno kao neki stari film. Gledam ljude u robnim kućama i samoposlugama dok se kreću među rafovima kupujući stvari i vidim po tome kako im stoji odjeća i po načinu na koji hodaju i po izrazu njihovih lica i očiju da im nije stalo ni do čega i da ničemu nije stalo do njih. Vidim na stotine ljudi dnevno koji su sasvim odustali. Ako odem na hipodrom ili na stadion vidim hiljade koji ne osjećaju ništa ni za koga i niko ne osjeća za njih. Na sve strane vidim one koji ne žude ni za čim osim za hranom, krovom i odjećom, usredsređeni samo na to, BEZ SNOVA. Ne shvatam zašto ovi ljudi ne iščeznu, ne shvatam zašto ovi ljudi ne izdahnu, zašto ih oblaci ne usmrte, zašto ih psi ne usmrte, zašto ih cvjetovi i djeca ne usmrte, ne shvatam. Biće da su već mrtvi pa ipak ne mogu da se naviknem na njihovo postojanje, jer toliko ih je mnogo. Svakoga dana, svake noći, sve ih je više, u metrou, u zgradama, u parkovima. Oni ne osjećaju užas što ne vole ili što nisu voljeni. Toliko, toliko, toliko mojih bližnjih. ","Misaono - refleksivna poezija"
"Mi imamo sve i mi nemamo ništa A neki ljudi to rade u crkvi A neki ljudi to rade kidajući leptire na pola A neki ljudi to rade u Palm Springsu Uvaljujući ga nespretnim plavušama sa “kadilak“-dušama „Kadilaci“ i leptiri ništa i sve to lice koje se rastapa do poslednjeg daha u podrumu u Korpus Kristiju Ima tu ponešto za prevarante, opatice, piljare, i tebe… Nešto u 8 izjutra Nešto u biblioteci Nešto u reci Sve i ništaa U klanici to dolazi klizeći duž tavanice na kuki I ti ga njišeš Jedan Dva Tri I onda ga imaš Mrtvo meso u vrednosti od 200$ Njegove kosti uz tvoje kosti Nešto i ništa Uvek je isuviše rano da se umre i uvek je isuviše kasno Brazda krvi u bazenskom belilu, to baš nista ne govori A grobari igraju poker nad kafom u 5 izjutra Čekajući na gras da bi se spasli od mraza… Oni ti ništa ne govore Mi imamo sve i nemamo ništa Dani sa staklenim ivicama i nepodnošljivim smradom Rečne mahovine Gorim od onog od govana Dani poput šahovske table sačinjeni od pokreta i Protiv pokreta Nabubana interesovanja u porazu kao i pobedi Dani spori poput mazge koja vuče teret na leđima Ljutita, mrzovoljna i zaslepljena suncem Putem na kome neki ludak sedi čekajući Među plavim sojkama i carićima upetljanim u mreže I nagutanim ljuskavog sivila Dani vina i vikanja Tuča po sokacima Debelih nogu žena koje se takmiče oko tvojih creva Pokopanih u jaucima Znakova u arenama za borbu s bikovima poput dijamanata Koji urlaju od bola Majko Kapri! Ljubičica koja izlazi iz zemlje govoreći ti da zaboraviš Mrtve armije i svoje ljubavi koje su te opljačkale Dani kada deca govore smešne i genijalne stvari Poput divljaka koji pokušavaju da ti prenesu poruku kroz Svoja tela Dok su im tela još dovoljno živa da prenose i Osećaju, i trče gore-dole Bez katanca, i plata, i ideala, i imovine, i Bubama-nalik-uverenja Dani kada možeš po ceo dan da plačeš u nekoj zelenoj sobi Sa zaključanim vratima Kada možeš da se smeješ svom pekaru jer su mu noge Isuviše duge Dani posmatranja žive ograde… I ništa, i nista Dani šefova, žutih ljudi sa zadahom iz usta i velikim Stopalima Ljudi koji liče na žabe, hijene Ljudi koji hodaju kao da meldija nije nikada izmišljena Ljudi koji smatraju da je mudro unajmljivati i otpuštati i Profitirati Ljudi sa skupim ženama koje poseduju po 60 jutara zemlje Koju treba izbušiti ili se njome razmetati Ili koju zidom treba odvojiti od nekompetentnih Ljudi koji bi te ubili zbog toga što su ludi I onda to opravdali jer je takav zakon Ljudi koji stoje ispod prozora od 12 metara i ništa ne Vide Ljudi sa luksuznim jahtama koje plove oko sveta A ipak ne izlaze iz džepova na svojoj odeći Ljudi nalik puževima, ljudi nalik jeguljama, ljudi nalik Puževima balavcima I još gori I ništa Dobijanje poslednje plate u luci, u bolnici, u fabrici Aviona, U zabavnom salonu, u berbernici, na poslu koji ionako nisi Želeo Porez na prihod, bolest, servilnost, slomljene ruke, Slomljene glave Sav nadev ispada napolje poput perja iz starog jastuka Mi imamo sve i nemamo ništa Neki to rade dobro jedno vreme a onda popuštaju Slava ih dokrajčuje ili gađenja ili starost ili nedostatak Odgovarajuće ishrane Ili crnilo preko očiju ili deca u koledžu ili novi Automobili ili kičma slomljena na skijanju u Švajcarskoj Ili nova politika ili nove žene ili same prirodne Promene i raspadanje Čovek koga si do juše poznavao S kojim si zajedno rasturio 10. turu Ili pio 3 dana I 3 noći u podnožju planina Sotut Koji je sada samo nešto pod carsavom ili krstom ili kamenom Kako samo odlaze Kako samo odlaze oni za koje si mislio da nikad neće doći Dani kao ovaj Kao tvoj tadašnji dan Možda kiša pada po prozoru, pokušava da se probije Do tebe? Šta vidis danas? Šta je to? Gde se nalaziš? Najbolji dani su ponekad oni prvi, ponekad oni srednji, A nekad čak i oni poslednji Prazni komadi zemlje nisu loši Crkve u Evropi na razglednicama nisu loše Ljudi u muzejima voštanih figura zamrznuti u svojoj Najboljoj sterilnosti nisu loši Užasni su ali nisu loši Karambol u bilijaru, razmisli o karambolu u bilijaru I tostu za doručkom, i kafi koja je dovoljno vrela da znaš Da ti je jezik još uvek tu Tri germanijuma ispred prozora pokušavaju da budu crveni I pokušavaju da budu ružičasti I pokušavaju da budu germanijumi Nije čudo da žene ponekad plaču Nije čudo da mazge ne žele da idu uzbrdo Da li si sada u hotelskoj sobi u Detroitu tragaš za Cigaretom? Još jedan dobar dan Jedan njegov mali deo I dok bolničarke izlaze sa različitim imenima i različitim Mestima na koja idu – prelaze preko travnjaka Neke od njih žele kakao i novine Neke od njih žele topao tuš Neke od njih žele muškarca Neke od njih jedva da uopšte i razmišljaju Dovoljno i nedovoljno Svodovi i hodočasnici, pomorandže, slivnici, paprat Anti-tela, kutije s maramicama… U najčednijem negdašnjem suncu postoji osećaj nežnog Dima iz urni I konzervisanog zvuka starih ratnih aviona I ako uđeš unutra i pređeš prstom preko nadboja prozora Pronaći ćeš prljavštinu Možda čak i zemlju A ako pogledaš koz prozor Biće opet neki dan I kako stariš i dalje ćeš gledati I gledati Usisavajući pomalo svoj jezik Aaa-aaa Nee-nee Možda Neki to rade prirodno Neki opcesno SVUDA. ","Misaono - refleksivna poezija"
"Skratio sam ga za levo uvo Zatim i za desno, Razneo mu alku na opasaču Vrelim olovom I onda ga za skratio Za sve što valja, A kad se sagnuo Da pokupi svoju olovku I klikere (sirota kreatura) sredio sam da ne mora više da se uspravlja. Zevnuo sam i ušao da loknem nešto a neki tip kao da me iskosa pogledao i tako je i umro – iskosa blenući u mene. Prizor krvi otvorio mi je Apetit. Smazao sam sendvič i Odsvirao dve-tri balade… Pogasio sam olovom sva svetla U toj rupi, a onda Izašao. Nigde nikog nije bilo Pa sam ukokao mojeg konja (sirota kreatura). Tada sam video šerifa Kako stoji na kraju ulice I trese se Kao prut na vetru; Bio je to žaostan prizor Pa sam ga smirio Prvim metkom I milosrdno ohladio Drugim. Onda sam se malo izvalio Na leđa I kokao zvezde Jednu po jednu, Upucao sam i mesec Pa sam prošetao I pogasio sva svetla u gradu. Ubrzo se smračilo Baš onako Kako meni prija, Jer ko će još da spava Kad mu neko svetlo Bije u lice. Legao sam i sanjao Da sam opet dečak Koji se igra svojom Puškicom I dobija u svim partijama klikera, A kad sam se probudio Mojih pištolja nigde nije bilo I bio sam vezan, I ruke i noge, Kao da se neko Plaši od mene, I navlačili su omču na moj ružni vrat Kao da bi hteli da me obese, a neki tip je kačio vrlo zgodnu poruku na moju košulju: ima zakona za tebe a ima ga i za mene ima zakona koji te veša i od tebe pravi leša. Moram da priznam, Od lepih stihova Uvek mi ovlaže oči, I da ne veruješ Sve su dame plakale I kao da su jecale Imena nekih drugih ljudi. Očigledno su plakale Zbog mene (sirote kreature) jer sve sam ih redom imao a zaboravio sam u onom uzbuđenju da im kažem svoje ime. I svi su muškarci izgledali besno Verovatno zbog dece koja su nepristojno Bacala konzerve na mene, Ali rekao sam im da se ne uzbuđuju Jer uopšte nisu pogađala – Nijedan od tih dečaka nije delovao Da će postati muško od njega: Sve sam peder – A neki tip se prodrao: “u pakao s njim!“ i s trzajem sam zaigrao moj poslednji ples, pošteno se zaljuljao i pljunuo barmenu u oko a onda buljio dole u bele sise Neli Adams tako da mi je opet pošla voda na usta. ","Misaono - refleksivna poezija"
"Takva sam kakva sam. Baš takva sam stvorena. Kad imam želju da se smejem, Smejem se grohotom. Volim onog ko me voli. Pa zar sam za to kriva? Što nije uvek isti onaj koga volim. Takva sam kakva sam. Baš takva sam stvorena. Pa šta sad hoćete?! Šta hoćete od mene?! Stvorena sam da se dopadam I tu se ništa ne može izmeniti. Potpetica mi je suviše visoka, Struk mi je suviše vitak, A grudi suviše čvrste. I koluti pod očima suviše modri. A onda i zatim Takva sam kakva sam! Dopadam se onome kome se dopadam. I šta se to vas tiče?! Ono što mi se dogodilo… Da, ja sam volela nekoga. Nekoga ko me je voleo. Kao deca što se među sobom vole I znaju prosto da vole, Da vole, vole, vole… I zašto me onda ispitivati?! Ja sam ovde samo da vam se dopadam I ništa se tu ne može izmeniti! ","Misaono - refleksivna poezija"
"Došao je do vrata jedne noći mokar mršav izubijan i isprepadan beli zrikavi kusi mačor pustio sam ga unutra i nahranio i ostao je stekao poverenje u mene a onda je jedan prijatelj naišao kolima i pregazio ga. Poneo sam ono što je ostalo kod veterinara koji je rekao:”nema šanse…Dajet mu ove tablete…Kičma mu je slomljena, ali i ranije mu je lomljena pa je srasla, ako preživi nikada neće hodati, gledajte, sačma je još tu…Nekada je imao i rep, neko mu ga je odsekao…” Vratio sam maćora kući, bilo je vrelo leto, jedno od najtoplijih u stoleću, stavio sam ga na pod u kupatilu, davao mu vodu i tablete, nije hteo da jede, nije hteo da pije, umakao sam prst u vodu i vlažio mu njušku i pričao mu, nikud nisam išao, odvojio sam dosta vremena za kupatilo i pričao mu i pažljivo ga dodirivao a on gledao je u mene tim bledoplavim zrikavim očima i kako su dani prolazili načinio je prvi pokret dovukao se prednjim nogama (stražnje nisu radile) do kutije za nuždu, bilo je to kao truba moguće pobede iz tog kupatila ka čitavom gradu, vezan sam bio za tog mačora – teško mi je bilo, ne kao njemu, ali dovoljno teško… Jednog se jutra digao, stao na sve četiri, zatim pao i samo me gledao. “Možeš ti to”, rekao sam mu. Pokušavao je dalje, dizao se i padao, na kraju hodao dva-tri koraka, kao pijan, stražnje ga noge nisu slušale i ponovo je pao, odmarao, zatim se digao… Ostalo već znate: sad je bolje nego ikad, zrikav, gotovo bezub, ali gipkost se vratila, i taj ga pogled u očima nikad nije napustio. Sada me ponekad intervjuišu, hoće da čuju nešto o životu i literaturi, a ja se napijem i dižem mog zrikavog, upucanog, pregaženog bezrepog mačora i govorim: “Gledajte, gledajte ovo! ” Ali oni ne shvataju, govore nešto u stilu:”Vi kažete da je Selin uticao na vas?” “Ne”, držim mačora u vazduhu,”već ono što se dešava, stvari kao što je ovo, ovo, ovo!” Tresem mog mačora, držim ga u zadimljenom i pijanom svetlu, on je opušten, on zna… Tad je intervjuima kraj mada sam ponekad ponosan kad docnije vidim slike i eto mene i eto mog mačora i uslikani smo zajedno. I on zna da je to ništa, ali da sve to ipak pomaže. ","Misaono - refleksivna poezija"
"Pio je vino čitave noći I stalno mislio o njoj: O načinu na koji hoda, govori i voli I priča mu stvari koje liče na istinu Ali nisu, I znao je boju svake Njene haljine I njenih cipela – znao je oblik i krivinu Svake štikle I noge koja je nosi. I opet nije bila tu kad se vratio I opet će doći s tim smradom na sebi I jeste Došla je u tri ujutro Gadna kao svinja što ždere balegu I on izvadi kasapski nož A ona vrisnu I ustuknu ka zidu njihove bedne sobe Još uvek lepa Uprkos zadahu snošaja I on iskapi vino iz čaše. Ta žuta haljina Koju najviše voli A ona ponovo vrisnu I on podiže nož Cimnu kaiš Pokida odeću pred njom I odreza jaja. Poneo ih je u šakama Kao kajsije Bacio ih u šolju I pustio vodu A ona je i dalje vrištala I soba je postala crvena. BOŽE O BOŽE! ŠTA SI UČINIO! A on je sedeo i držao tri peškira Među nogama Ne mareći sada da li je otišla Ili ostala Da li nosi žuto ili zeleno ili Nema ništa na sebi. I držeći se jednom rukom Pružio je drugu I natočio novu čašu vina. ","Misaono - refleksivna poezija"
"Znaš: Ponovo sam ovde I pijan I slušam Čajkovskog na radiju . Isuse , čuo sam ga pre 47 godina Kada sam bio izgladneli pisac I sada evo ga Ponovo Sada kada sam stekao delimičnu slavu Kao pisac I smrt šeta ovom sobom Gore-dole Pušeči moje cigare Cirkajući moje vino Dok Čajk uporno odrađuje Svoju Pathetique , Kakav je to samo put bio I sva sreća koja me je zadesila bila je Samo zato što sam kockice bacio Kako treba: Ginuo sam za svoju umetnost, Ginuo sam da se dokopam 5 prokletih minuta, 5 sati 5 dana – Sve što sam želeo bilo je da izbacim Reč iz sebe Slava, novac nisu bili važni: Ja sam želeo da izbacim tu reč iz sebe A oni su me želeli za štanc-presom , Fabričkom trakom Želeli su da budem magacioner u Robnoj kući . Pa, kaže smrt, prolazeći sobom, Svejedno ću te ščepati Ma šta bio: Pisac, taksista, svodnik, kasapin, Padobranac, ščepaću te . Važi srce, kažem joj . I sada pijemo zajedno Dok jedan po ponoći polako prelazi u dva Po ponoći i Samo ona zna pravi trenutak Ali sam je ipak zajebao: Izvukao sam svojih 5 prokletih minuta i još mnogo preko toga. ","Misaono - refleksivna poezija"
"Pio sam mleko, na dim je mirisalo, na rublje plavo, na stope po ledini, na različak i zrak koji je disalo nebo i kim i čovek u dolini. Bilo je snažan jablan. U njemu su dahtale jele oznojene. Mirisalo je belo na ptice pevačice, na sneg u vrtačama kog nisu odnele ni kiše, ni beli vetar, ni lude kresnice. Bilo je toplo kao sunce, kao disanje, kao krilo… Puno sam se smejao kad sam ga pio. Seo sam na kamen i tako mi je bilo… ni da sam se od mleka do zemlje opio. ","Misaono - refleksivna poezija"
"Noći u kojima se boriš najbolje su kada je svo oružje upereno na tebe, kad svi glasovi bljuju svoje uvrede dok se san gasi. Noći u kojima se boriš najbolje su kada razum udaraju u samu bit, kada trijumfalna kola tame okruže te. Noći u kojima se boriš najbolje su kada smijeh ludih ispunjava prostor, kada se poljubac smrti vidi kao ljubav. Noći u kojima se boriš najbolje su kada je igra namještena, kada gomila vrišti za tvoju krv. Noći u kojima se boriš najbolje su noći kao ova kada progoniš na hiljade nitkova iz svoje glave, kada ustaješ protiv nemogućeg, kada postaješ brat nježnoj sestri radosti i nastavljaš dalje bezobzirno. ","Misaono - refleksivna poezija"
"Niko te ne može spasiti osim tebe. naći ćeš se ponovo i ponovo u gotovo nemogućim situacijama. oni će pokušati ponovo i ponovo pod izgovorima, pod maskama i silom da te natjeraju da podlegneš, odustaneš i/ili tiho umreš iznutra. Niko te ne može spasiti osim tebe i biće dovoljno lako da ne uspiješ tako lako ali nemoj, nemoj, nemoj. samo ih posmatraj. slušaj ih. zar želiš to da budeš? bezličan, bezdušan, bezosjećajan stvor? zar hoćeš da doživiš smrt prije smrti? Niko te ne može spasiti osim tebe ti si biće vrijedno spasa. to je rat koji nije lako dobiti ali ako je išta vrijedno pobjede onda je to ovo. Razmisli o tome. Razmisli o spasavanju sebe. Tvog duhovnog sebe. Tvog hrabrog sebe. Tvog pjevajućeg magičnog sebe i Tvog prelijepog sebe. Spasi ga. Ne priključuj se mrtvima u duši. Održavaj sebe humorom i skladom i na kraju ako je neophodno uloži i cijelog sebe u tu borbu, bez obzira na izglede, bez obzira na cijenu. Samo ti možeš da spasiš sebe. Učini to! Učini! I tada ćeš tačno znati o čemu govorim. ","Misaono - refleksivna poezija"
"U najboljem slučaju, u Čovečanstvu ima nežnosti. nešto malo razumevanja i, povremeno, hrabrosti. ali sve u svemu, to je masa, koja nema bogzna šta. ono je kao velika životinja u dubokom snu iz kojeg skoro ništa ne može da ga probudi. kad se pokrene najbolje je u grubosti, sebičnosti, nepravdi, ubistvima. šta možemo da uradimo s tim Čovečanstvom? ništa. izbegavajte ga koliko god je moguće. ponašajte se prema njemu kao prema bilo čemu što je otrovno, zlo i bezumno. ali pazite. ono ima zakone koji ga štite od vas. može da vas ubije bez ikakvog razloga. a da biste pobegli morate biti lukavi. malo ih je pobeglo. morate sami da smislite plan. nisam upoznao nikoga ko je pobegao. upoznao sam neke velike i slavne ali oni nisu pobegli jer su veliki i slavni jedino u Čovečanstvu. ja nisam pobegao ali nisam prestao da stalno iznova pokušavam. nadam se da ću pre smrti uspeti da nabavim sopstveni život. ","Misaono - refleksivna poezija"
"Pijem za ugašeno ognjište moje Za moj život pun žala Za samovanje u dvoje Za tebe pijem ja – Za laž usana što izdaše Za mrtvi pogled zena Za to što je svet strašan Zato što spasa nema ","Misaono - refleksivna poezija"
"Mesec kroz oblake što se roje baci u sobu svoj mukli pogled Šest pribira na stolu stoje I samo jedan prazan, proklet To moj muž, i ja, i prijatelji Dočekujemo Novu godinu Zašto su mi prsti krvavi i crveni I zašto osećam otrov u vinu? Domaćin, podigav punu čašu – Bio je važan i tvrd ko zid: “Pijem za zemlju rođenu našu U kojoj ležimo svi!“ A moj drug pogleda u mene I, setivši se nečega živo Uzviknu: “A ja – za pesme njene U kojima svi živimo!“ A treći, ne znajući ništa od toga Ni koga nema, ni ko ode Uz istu misao uhvati mi pogled I prošapta: “Moramo i za onoga Koji bi, da je živ, bio ovde! ","Misaono - refleksivna poezija"
"U muzeju voštanih Uspomena prođite glaerijom Promašenih namjera hodnikom Neiskrenih želja stepenicama Bezvoljnih žudnji i upašćete u klopku Kajanja i tu moći ćete da urežete po zidovima sa malim nožem-uspomenom kupljenim na ulazu zareze Nesporazuma Ali iznad sale Izgubljenih dobročinstava vezanih očiju akrobata Ljubav igraće na žici ukočen od sreće jedva nazrene od sreće nikad ne zaboravljane I muzika njegovog cirkusa okretaće svoju izlizanu ploču islabljenu ali oduševljenu i ploča će se okretati kao mjesec krvavi i ožalošćeni očarani oživljeni nasmijani obasjani zadivljeni i zadivljujući I biće to muzika naroda ptica muzika ptica naroda Posjetioci slušajte tu muziku i dobro je čujte i ne da samo obraćate pažnju na tu muziku na taj šum već predajte joj se sasvim Ona će vam se spokojno isplatiti jednog lijepog dana ili nekog drugog dana ta muzika naroda ptica ljubavi. ","Misaono - refleksivna poezija"
"Postoje velike lokve krvi na svetu Pa gde odlazi sva ta rasuta krv da li je zemlja pije i od nje se opija Neobično li pijančenje onda i tako mudro… i tako jednoliko… Ne zemlja se ne opija ni zemlja se ne okreće naopako ona urdeno gura svoje piljarske taljige kiša… sneg… grad… lepo vreme… Nikad ona nije pijana tek s vremena na vreme dozvoli sebi poneki bedni mali vulkan Okreće ona svoju loptu sa drvećem… baštama… kućama okreće ona i te velike lokve krvi i sve žive stvari okreću se s njome i krvare… Ali zemlju ni brige za to okreće se ona i dalje i sve žive stvari počinju da urlaju A nju ni brige već okreće se dalje i ne prestaje da se okreće i krv ne zaustvalja da teče… Pa gde odlazi sva ta rasuta krv krv ubica… krv rata… krv bede… i krv ljudi mučenih po zatvorima… krv dece koju spokojno muče njihovi očevi i majke… i krv ljudi kojima ona teče iz glave po ludačkim ćelijama… i krv zidara kad padnu sa krova… i krv koja izbija i teče velikim lokvama sa novorođenima… za decom novom… Majka viče… dete plače… krv teče… zemlja se okreće… i zemlja ne prestaje da se okreće I krv ne prestaje da teče Kuda odlazi sva ta rasuta krv krv isprebijanih… poniženih… samoubica… streljanih… osuđenih… i krv onih koji umiru tako… slučajno Ulicom prolazi jedan živi stvor sa telom punim krvi i odjednom eto smrti i sva krv njegova ističe a drugi živi uklanjaju krv i odnose telo Ali tvrdoglava je krv i onde gde je bila smrt mnogo docnije još uvek je trag… Usirena krv rđa život rđa telo Krv gruša kao mleko kao mleko kad se pokvari kad se okrene kao zemlja kao zemlja kad se okreće sa svojim mlekom… svojim kravama… i svojim živima… i svojim mrtvima… zemlja koja se okreće sa svojim drvećem… živima… mrtvima… zemlja koja se okrećesa svojim venčanjima… sahranama… školjkama… vojskama… zemlja koja se okreće i okreće sa svojim potocima krvi… ","Misaono - refleksivna poezija"
"1. Sanjao sam ga. On ima ruke od gvožđa i runa, a usne od debele i hrapave gume. Zubi su mu stene, oči od liskuna, u kosi nosi zverove i šume. Dopola mu lica vilica što žvaće, ona što se isprsila i nadnela nad svetom, vrljava, što se nadima i istura sve jače i hoda i gazi vilicom kao petom. Korakom čeljusti sto sela pregazi, gluv za naš vrisak od grla do oblaka. On pogledom vatru ledi, vodu pari, devojku unakazi kad iz svog čardaka izlegne i pođe u lov, gde kida glave i rska kosti, gde žvaće srca i srče creva, preživa livade i crepare rujave, i senke lelujave u grlo na levak leva, dok se ne napoji, dok se ne udvoji. Tad zube čačka rebrima dece, grabuljama ih drlja i turpijom oštri da glave bolje rube kad sutra nova naselja pokrlja. Tad dimnjake lomi i kadi zvonare čađu i škripom mrgodne fabrike i goni svetačke i druge utvare da traže vojnike što kolju vojnike. 2. On nije ni sunce, ni mesec, ni zvezde, ni oblak, ni orao, ni leptir, ni rovac, on je suva pustoš iza najezde skakavaca, sinovac noža, udovac smrti, ubica naše strasti, mladog vremena što pade u cvetu pesme pod slavolukom dolaska, on je bolest gradova, lež pastirskih plemena, on je Baš-Čelik, Baš-Čelik od čelika i praska, on je kost u grlu, on je troma mora vrisak u snu, skok kroz prslu opnu snova, on je plač bremene žene, poniranje izvora, mukanje steonih krava kraj zaklanih bikova. 3. Prijatelja nema, on užase treba, užasnut i sam ko zločin na oštrici. Korenje ga čuje kako u grobnici viljuškama grebe tanjire od srebra. Ne pati što ne voli, sam sebi samom smeta kad ruku pod ruku šeću ljubavnici, kada se zagrle on bi u groznici bacio crni pokrov preko usana sveta. Jug naš golišavi, rođeno proleće, ptiče što još prvi, u navike vreba i gađa, kad baca brda smrti s neba, moja vedra rebra, nedojeno drveće. 4. On je veliki gazda, on ima puno zlata, on ima puno slugu i puno argata, on ima puno ruku i noge bezbrojne, i svuda se za njega po svetu biju vojne. On je Baš-Čelik, patrljak mraka, steg prašine, lelek noći, krik druga, glad veća od sebe same, zubata, opaka, pošast krda, beli otrov, crna kuga. Nad nama on vlada, strahom nas davi, ne znamo kad će da bane, noću ili po danu, petli kada blisnu il’ mesec kad se javi da kolje decu plavu, tu prolećnu, mlečnu hranu. Baš-Čelik, Baš-Čelik, konopac o vratu, kuršum u grudi, lisice na ruke, glad i žeđ i rane u miru i u ratu, i tuga i bol i muke i muke. 5. Usne mi nemaju zvuka, one su najtiša luka cela od kaučuka, sivoga kaučuka. Međ usne mu jarboli brode. Brodovi do njih dohode prepuni mladih sanduka, čamovih, malih sanduka. U njima gmižu crvi, pod zavojem od pamuka, a crvi siti jauka teku na usta muka iz mene, iz celog puka. U njima besni Baš-Čelik i pendrekom maše kapelnik tišine, taj ženik smrti, zao: crn i velik; zao: krv i čelik. ","Misaono - refleksivna poezija"
"Govorim sad reči koje tami streme I samo se jednom rađaju u duši. Pčela oko bele zuji hrizanteme. Jastučić starinski za miris me guši. U sobi, čiji prozori su uski Još prebiva ljubav i starine skrama, I nad krevetom napis po francuski „Gospode, smiluj se nad nama“. Kazivanje drevnih, tajanstvenih slova, O dušo moja, ne diraj ne išti… Buni se odbljesak sevrljskih kipova Ispod odežda tame što ih tišti. Poslednji zračak žućkasti i gordi Vene u buketu jarkih georgina I, ko u san, kaplje: zvuk sa violina I s klavira jecaju akordi. ","Misaono - refleksivna poezija"
"Studen mi je pakla grudi takla. Korak se u laku dao drhtavicu. I ja na desnu ruku sam namakla S leve rukavicu. O, koliko ovde stepenica ima A ja sam verovala — tri. Šapat jesenji među klenovima Prošumi: „Umri sa mnom ti! Varljivost života sreću mi zakrili. Prevrtljiva sudba nasmeja se zlobom“. Ja mu odgovorih tiho: „Mili, Meni, takođe. Umreću sa tobom“. O poslednjem pesma to beše susretu. I ja pogledah na sumorni dom. U spavaćoj sobi, ko na drugom svetu, Gorele su sveće ravnodušno za mnom. * * * Ukrašenim tuk’o me kaišom Moj muž — do modrica tela Zato što ti sa prozora krišom Motriš. Svunoć u vatri sam bdela. Sviće. I nad modrom kovačnicom U kolute dimčić se izvio. A ti sa mnom tužnom sužnjanicom Opet nisi — opet nisi bio. Ja sam tebi, uz ranjenu dušu, Sudbu-muku prinela na dlanu, A možebit ti voliš plavušu, Riđokosu milu, nasmejanu? Ja ne umem skriti jauk pjani. Srce tuži, u duši bol grsti. Tanki zraci, ko sablasni prsti, padaju na čaršaf nezgužvani. * * * Da mudro živim već sam naučila, Gledajuć’ u nebo i moleć’ se bogu I da dugo skitam da bih izmučila I nemir duše i dušu ubogu. A kada u dolji vetar prene čičke, Grozdovi rjabine sviju se po plotu,— Ja veselo slažem mozaik-kamičke U pesme o divnom prolaznom životu. Vraćam se. Tople dlanove mi liže Baršunasti mačak, preduć natenane, I jarki se oganj razgoreva, striže Nad vodom iz modrih dimnjaka pilane. Samo tišinu cepne iznenada Krik rode koja već sleće na krov. Ako na vrata pokucaš sada — Neću čuti tvoj zov. * * * Sahrani, sahrani, ti vetre, mene. Najbližih mojih na pogrebu nije. Okolo mrtvih već lutaju sene, I disanje je zemlje potmulije. Biće moje beše slobodno i žedno Ko i ti i htede još životne muke. Pomiluj, vetre, ovo telo ledno I prekrsti mu u nedrima ruke. Zatvori na njemu ovu crnu ranu Pokrovom tkanim od večernje tame. Naredi sutonu plavome, svečanu Da nada mnom čita tihe psalme. Da bi bilo lakše osamljenoj meni Sna poslednjeg zgasit’ buktinju goruću, Šumite svom snagom, visoki jaseni, O proleću, o mome proleću ","Misaono - refleksivna poezija"
"Kao zlatne toke krvlju pokapane, Dole pada sunce za goru, za grane. I sve nemo ćuti, ne miče se ništa, Ta najbolji vitez pade sa bojišta! U srcu se život zastrašenom taji Samo vetar huji… To su uzdisaji… A slavuji tiho uz pesmicu žale Ne bi li im hladne stene zaplakale. Nemo potok beži – ko zna kuda teži? Možda grobu svome – moru ‘lađanome! Sve u mrtvom sanu mrka ponoć nađe, Sve je izumrlo – sad mesec izađe!… Smrtno bleda lica gore nebu leti… Poginuli vitez… eno se posveti!… ","Misaono - refleksivna poezija"
"Ranjen soko razgovara, A sluša ga cvet — Mirisom bi iz nedara Da okadi svet: „Sloboda je lepa deva Ko najlepši san, Puna milja i osmeva Kao dobar dan. Slobodi te srpskoj dajem, Njen je danas pir, Da sa njenim zadisajem Sipaš miomir…“ Ljubičica glavu diže Iz dubokog sna, Pa sad više ne uzdiše, Zaboravlja zla. ","Misaono - refleksivna poezija"
"Blizo do neba je gora čarna, Ne treba orlu tek jedan let Samo da pusti krila nemarna — Prezro je — davno prezreni — svet. Po tavnoj magli teškog vihora Neće na zemlju ni nebo, hol! Nebo mu s’ čini da pasti mora, A pusta zemlja sam jedan bol… Tiho se vije, oblake goni, Preziruć gleda u sunčev zrak… Strelovit, posle na zemlju roni I krvlju kapa zemaljski mrak… ","Misaono - refleksivna poezija"
"Zelen-lisje goru kiti, Miris-cveće polje šara, A u lugu sirotašce Tihu goru razgovara: „I ti imaš majke svoje, Goro čarna, goro mila! Pa te tvoja dobra majka Danas lepo opremila. Kadiveni dolamicu Obukla ti od miline, Išarala meke grudi, Ravna polja i doline. Pa kada je u samoći Tvoga srca želju čula, Mirisom te duše svoje U milosti zadahnula…“ I još dete mekim glasom Tužnoj gori zborit poče; Al’ uzdahnu gora čarna: „…O, siroče! … O, siroče! …“ Samo čovek, tvrda srca, Mirno sluša, hladno ćuti; Tek od gladi kad premine, Na grobu će uzdahnuti. ","Misaono - refleksivna poezija"
"Jedni su noći drugi zvezde Svaka noć zapali svoju zvezdu I igra crnu igru oko nje Sve dok joj zvezda ne izgori Noći se zatim među sobom podele Jedne budu zvezde Druge ostanu noći Opet svaka noć zapali svoju zvezdu I igra crnu igru oko nje Sve dok joj zvezda ne izgori Noć poslednja bude i zvezda i noć Sama sebe zapali Sama oko sebe crnu igru odigra. ","Misaono - refleksivna poezija"
"Igrali se belutkom Kamen ko kamen Igrao se s njima ko da srca nema Naljutili se na belutak Razbili ga u travi Ugledali mu srce zbunjeni Otvorili srce belutka U srcu zmija Zaspalo klupče bez snova Probudili su zmiju Zmija je uvis šiknula Pobegli su daleko Gledali su izdaleka Zmija se oko vidika obvila Ko jaje ga progutala Vratili se na mesto igre Nigde zmije ni trave ni parčadi belutka Nigde ničeg daleko u krugu Zgledali se osmehnuli I namignuli jedni drugima ","Misaono - refleksivna poezija"
"Sada je to još uvek opasnost koja peva Plamen koji prozirnost proglašava za prijateljstvo Muzikalnije ptice umaknu sudbini Ali umaknu i rečima Reči greše pesma se stvara Drugačije niko nije postao pesnik Svet s deli na one koji su zapevali I one koji su ostali robovi Ali dolazi dan velikog oslobođenja Pesme će se otvoriti ko tamnice Pesnici će biti uništeni Pesme će biti prilagođene Kad narod otkrije tajnu kako se postaje velik Trgovi će ostati bez spomenika Nekad samo pesnicama dostupne tajne Biće proglašene svojinom naroda ","Misaono - refleksivna poezija"
"Ja volim sreću koja nije srećna Pesmu koja miri zavađene reči Slobodu koja ima svoje robove I usnu koja se kupuje za poljubac Ja volim reč o koju se otimaju dve slike I sliku nacrtanu na očnom kapku iznutra Cvetove koji se prepiru sa vremenom U ime budućih plodova i prolećne časti Ja volim sve što se kreće jer sve što se kreće Kreće se po zakonima mirovanja i smrti Volim sve istine koje nisu obavezne Ja volim jučerašnje nežnosti Da kažem svome telu „dosta“ i da sanjam bilje Prste oči sluh drugačije raspoređene U šumi negoli u telu ","Misaono - refleksivna poezija"
"Gledaj visoka ptica gorama vrhove mami. Okružena nekim večito bludnim sjajem zru brda uokolo. dan će da me zaboravi, tajno dovršena u sebi kaži se. Kada prelazim iz jedne tišine u drugu pod veliku senku sunca je li to drveće na tvojim obalama okoštali mlaz gorkoga soka, vodoskoci koji se bude izvan moga sna? Duž tebe kasnimo duž tebe smo izdani, duž tebe u našem odlasku rastu omorike prokazane vazduhom kolebljivih ždralova. To dole je li mržnja? Ili ja koji svojim poreklom učestvujem u svim prizorima? Ah, kakva užasna svetlost probuđena prvi put nad sklopljenim očima. Eto to je ono što se naziva pesnikom: biti licem u lice svetu preko puta pustinje i neke zvezde naopake i videti sve gde drugi vide samo noć. Vezo fina između pepela i oka i kamena čarolije ne prepirem se sa sličnostima, ali jedan je vaj, i nema druge smrti osim smrti. To svemiri se začinju u mojoj nesvesti u raskoraku čiji je odjek ovo videlo sa izmišljenim vremenom i suncem pola u zemlji pola na nebu O pesnici svuda i uvek okrenuti licem prema prividu sa zvezdom umesto iščupanog srca pred nepojatnim. kada je pred nama samo jedan dan, nepomešan, kao cvet koji se u snu našem budi. ","Misaono - refleksivna poezija"
"Uspavajte se gde ste zatečeni Po svetu dobri, gorki, zaneseni, Vi ruke po travi, vi usta u seni, Vi zakrvavljeni i vi zaljubljeni, Zarastite u plav san kameni Vi živi, vi sutra ubijeni, Vi crne vode u beličastoj peni I mostovi nad prazno izvijeni, Zaustavi se biljko i ne veni: Uspavajte se, ko kamen, nevini, Uspavajte se tužni, umoreni. Poslednja ptico: mom liku se okreni Izgovori tiho ovo ime I onda se u vazduhu skameni. ","Misaono - refleksivna poezija"
"Hvala suncu, zemlji, travi. Hvala vazduhu što je plav. I hvala Evo Što imam govor. I gledam kako mili mrav. Hvala srcu za bol, Slavlja, Što ga probudi i šum blag. Hvala svemu što ostavlja Po svetu sen, U meni trag. I hvala ovoj ludoj glavi O koju lupa prostor sav. Hvala suncu, Zemlji, Travi. Hvala vazduhu što je plav. ","Misaono - refleksivna poezija"
"Opkolile me noćas knjige – Zure u mene iz svog praha. Ćutljive – ko od strašne brige. Zbijene – ko od teškog straha. Ja znam da svaka kao živa (Mada neima oka, uha!) Za mene neki govor skriva U nepomičnoj urni duha. I sve što gledam u njih dublje Sve mi se manje mrtvim čine Te škrinje mraka, tajne zublje. Jedne me mame, druge plaše – Neznanim glasom ko iz tmine: Uđi u mrtvo carstvo naše! ","Misaono - refleksivna poezija"
"Kiša je tako blaga, da se pitam: Nije li neko s visa otkud pada Čitao mojih misli tok i ritam? Il su pak moje misli takve: kada Put neba krenu ja nekog čitam? (Do pre trenutka sokak bese tesan A sad se prazni: ulica je šira, Pravija, crna kao dub netesan Nagnut ka nebu što se meni spira Trunke – pa idem skoro bestelesan.) Baš to mi treba danas: biti s kišom. (Kao da hodam s nekim koji šušne Tek dva – tri slova i nestane krišom… Pa opet šapne reč kraj školjke ušne Il takne rame rukom još i tišom…) Skoro ne gazim: plovim kao barka Niz tamu i bez kompasa, bez traga, Prikačen o nit koju vuče Parka (Dok moje čelo, bez misli, tek draga Sestrinska ruka kiše – bolničarka.) Kiša je tako blaga i nestroga, A topla pri tom: da bih mogo po njoj Hodati sve do časa sudjenog I stići onoj ivici potonjoj Kada u prazno zakorači noga… ","Misaono - refleksivna poezija"
"Divno li je iznenada naići na gorsku česmu: još je ne ugleda oko, a njenu začuješ pesmu negde pod brdom duboko. Ti potrčiš kao dete u pravcu njenoga glasa, kupina te u hodu splete, probijaš se kroz gustu čestu ili kroz paprat do pasa. A kada stigneš zadihan, od divljenja staneš u mestu: poređale se na žilu pod kojom voda se rađa senice, grmuše i žune pa razvezale priču kao žene na perilu. A ti, od straha da se ne preplaše i ne zbune, da ne pobegnu u granje, sakriven iza žbuna slušaš radosnu česmu i njino čavrljanje. ","Misaono - refleksivna poezija"
"Dok šumnim ulicama šetam, Il’ ulazim u prepun hram, Nerasudne mladiće sretam, Ja samo jednu miso znam. Ja kažem: godine će stići, I svi, koliko ima nas, Pod večne ćemo svode sići I već je nekom blizu čas. Kad vidim hrast nasred poljane, Ja mislim: starina će ova Preživeti i moje dane, Ko dane mojih pradedova. Detence pomilujem često I reknem “zbogom” u taj mah: Ja tebi dajem svoje mesto, Ti bićeš cvet, ja biću prah. I svaki dan, i svaki minut Ja pratim kao kobnu nit, Sve čekam da l’ će slutnja sinut O času gde je kraj moj skrit. I gde će doći smrt po mene? U boju, il’ u valu plime, Il’ susedne doline sene Već spremne su da gosta prime? I makar da je hladnom telu Svejedno gde će najzad biti, Al’ ipak sve bliže rodnom vrelu Svoj grobni san bih htio sniti. I neka smrt za među šalje: Kraj nje će mladost sjati ista, I mirna priroda će dalje Lepotom večitom da blista. ","Misaono - refleksivna poezija"
"Podigoh spomenik što nije rukom tvoren, Neće mu prilaze zaboraviti puk. Celom se ponosnim uzneo nepokoren Nad Aleksandrov ratni luk. Ne, smrti nisam plen; moj duh sa lirom svetom Van sudbe sveg što mre, nadživeće mi prah. Slavan ću ostati dok traje sa planetom Bar jednog pesnika dah. O meni Rusijom živ glas proneće ljudi, Pomenuće me svud naroda njenih krug – Slovena gordi sin, i Tunguz divlje ćudi, Finac i Kalmik, stepa drug. Dugo ću biti drag i mio svome rodu: Lirom sam bodrio svih dobrih težnji glas, U veku okrutnom opevao slobodu, Za sužnje uvek zvao spas. Najvišu zapovest o, muzo, verno sledi – Hvala i kletva spokojno slušaj zbor, Ne traži lovore, pred uvredom ne bledi, I sa glupakom mani spor. ","Misaono - refleksivna poezija"
"Ulica se provalila ko noć sifilistika. Reka- sladostrašće, rasplinuta u slini. Odbacivši rublje do poslednjeg listića, parkovi se sramno steru u junskoj vrućini. Izadjoh na trg, kraj osvetljen gusto pade mi na glavu ko ridja perika. I plaše se ljudi- iz mojih se usta koprcaju noge nesvarenog krika. Ali osuditi me neće i neće dići graju ko proroku pred noge staviće do cveta cvet. Svi ti razvaljenih noseva znaju, ja njihov sam poet. Ko krčma plaši me vaš strašni sud! Mene će jedinog kroz goruće zdanje prostitutke poneti ko svetinju svud i Bogu pokazati kao opravdanje. I Bog će nad knjigom mojom da pusti suze! To nisu reči, već grčevi- gomila zbita‚! I nebom potrčaće , pod mišku ih uzev, znacima svojim, zadihan, da ih čita. ","Misaono - refleksivna poezija"
"Pesniku viču: „Videli bismo te kraj tokarskog banka. Šta su to stihovi? Znamo tu priču! A biće za rad-petlja ti tanka.“ Možda od zanimanja svakog za rad nas mnogo tog veže. I ja sam fabrika. Ako sam bez dimnjaka, možda je meni bez dimnjaka još teže. Znam- niste ljubitelj praznih reči. Da biste radili-sečete hrast. A mi, zar drvo ne umemo seći? Obrađujemo hrašće glava svih nas. Svakako- ribarenje, časna stvar dođe. Izvlačiti mrežu kad puna kečiga bude. Pesnički rad častan je takođe- loviti ne ribe, nego žive ljude. Ogroman rad je da se nad nakovnjem gori, da se usija gvožđe pod rukom kovača. No zašto ko dangube neko da nas kori? Mozgove turpijom jezika glačam. Ko više-pesnik il` tehničar-tvori i koristi? Oba, svako kako može. Jer srca su takođe motori. Duša je isto motor, samo složen. Jednaki smo. Drugovi u radničkoj masi. Proleteri duha i tela. Tek skupa ćemo vasionu ukrasiti, pustiti da marševima odjekuje čela. Ogradićemo se od svake fraze. Na posao! Nov i živ! Nek ječi! A u vodenice poslaćemo oratore razne, dokoni, da vrte žrvnje vodom reči. ","Misaono - refleksivna poezija"
"I nebo, što zaboravi u dimu da je plavo, i oblake iscepane kao izbeglice, ozariću svojom poslednjom ljubavlju, što kao jektičavog rumeni se lice. I nadvisiću komešanja ova, onih koji zaboraviše nežnost i dom. Čujte, ljudi! Izađite iz rovova, pa posle doratujte. Čak i kad od krvi pijan, klateći se kao Bahus, rat kroči, ni tad da s uma ljubavne reči smetneš. Mili Nemci! Znam, u vašem dahu Geteova je Grethen. Francuz smešeći se na nožu mre, i s osmehom se ruši pogođen avijatičar, ako se sete poljupca otpre tvog, Travijata. Al’ dosta mi je ružičaste mekote, koju stoleća podnose. Na kolena ispred nove lepote, našminkane, što slavim, riđokose! Možda od vremena ovog, od bajoneta oštrijeg, kada stoleća pobeli brada, ostaćemo samo ti i ja, što bacam se za tobom od grada do grada. Ako preko mora odeš naglo, skršivši se u rupu noći guste – utisnuću u tebe kroz londonsku maglu fenjera ognjene usne. Istegneš li karavne kroz pustinjsku zegu, gde lavovi su zasedu zauzeli – prislonicu ti pod peščanim bregom obraz kao Sahara vreli. Moćni, ako zatrebam im – reći će mi: Idi, pogini u ratu! Poslednje biće tvoje ime na usnama pocepanim granatom. Pod krunom svršiću? Na Svetoj Jeleni? Osedlav zivota talase-vrance, jednak sam kandidat za cara vaseljene i za lance. Odredjen sam da budem nov car – tvoje lišće tu je, na suncanom zlatu moga novca narediću da se iskuje. A tamo gde svet je ko tundra olinjo, gde trgujući s vetrom reka se probija; na lancu izgrepšću ime Ljiljino i izgubicu ga u mraku robije. Slusajte vi sto zaboraviste da nebo je plavo, nakostrešeni kao zver kleta! Ovo što se zari ko lice jektičavog možda je poslednja ljubav sveta. ","Misaono - refleksivna poezija"
"Tebi, izviždanoj, praćenoj kikotom topova, tebi, koju rani bajoneta ogovaranje zlo, ushićeno uznosim nad lebdećim psovkama ode svečano „O!“ O, zverinja! O, detinjska! O, petparačka! O, velika! Kakva ti imena još nisu doneli? I koji ćeš još lik uzeti, dvolika? Oblik građevine skladne il’ ruševina gomile? Mašinovođi, Što je obasut prašinom ugljenom, rudaru, što probija slojeve ruda, ti kadiš, kadiš rečju oduševljenom u slavu čovekova truda. A sutra hram Blaženog ukrase svoga krova uzalud uznosi, milosti željan – tvoji šestopalačni, poput veprova, ruše vekove Kremlja. „Slava“ Na predsmrtnom putovanju cvili bono. Cik sirena – ko da se prigušeno plače. Ti šalješ mornare na krstaricu što tone, onamo gde mauče zaboravljeno mače. A posle! Pijanu gomilu krici nose. Kicoški ufitiljeni brkovi se viju. Kundacima goniš admirale sede kose, glavama nadole s mosta u Helsinkiju. Neprestano liže rane što ih juče dobi, pa opet vidim splet otvorenih vena. Tebi malograđansko: – O , neka te kletva trostruka zgromi! – i moje, pesnikovo: – O, neka si četvorostruko slavna i blagoslovena! ","Rodoljubiva poezija"
"Ne napuštaj me svete Ne idi naivna lasto Ne povredite zemlju Ne dirajte vazduh Ne učinite nikakvo zlo vodi Ne posvađajte me sa vatrom pustite me da koračam Prema sebi kao prema svome cilju Pustite me da govorim vodi Da govorim zemlji I ptici koja živi od vazduha Glas moj ispružen kao živac Pustite me da govorim Dok ima vatre u meni Možda ćemo jednom moći Da to što kažemo dodirnemo rukama Ne napuštaj me svete Ne idi naivna lasto ","Misaono - refleksivna poezija"
"Blago je veče, ko lice blago sedoga patrijara. Karlovac rumen; je l’ od radosti, il’ je to zraka srditog žara? sunce već seda; kroz oblak gusti prodiru svetli njegovi zraci, ko zračni, sjajni podupirači, što sunce drže da se ne spusti. Al’ badava je; eno ih nema, crn im se oblak sumrakom sveti, a noć će crna skoro odneti sunčevu slavu i slavu njinu. – Oj, sunce, sunce, što tako već ode, ala me sećaš na sunce slobode, na srpski sabor – i na manjinu… ","Misaono - refleksivna poezija"
"Kad zarede nove bede, kad se smrknu beli dani, kad potamne i poblede zraci nadom izasjani, nepogoda nevidovna kad mi slomi krila plovna, pa, dok snova ne uzletim, hoću malo zavetrine, tad se navek tebe setim, budaline Savedrine. Kad me lepo čedo mamne, te za njome svest zabludi, mrežom gustom kose pramne zakloni mi pogled ljudi, mrakom svetlim oči tamne užgu sunce mi u grudi’, pa kad mahom sunce zađe, a s očiju mrež sađe, u oblaku mojih jada jedna mi je pavedrina: znadem kako i ti strada, budalino Savedrina! U skupštini kad se graja digne na glas mudre reči, mora da se um pritaja kad se ludost pred njim peči, u žestini okršaja vetrenjača mnoga zveči, kad je glavi drugo mesto, a trbuh se za sve brine: sećam te se vrlo često, budaline Savedrine. Kad se posle duge noći jave zraci nove zore, te pomislim sad će doći sloboda na naše gore, da će hteti, ko će moći, dići naron Bogu gore, te će biti srećan, jedan, neće biti Save, Drine, i opet se tebr sećam, budaline Savedrine. Al’ kad vidim pametare gde s’ klanjaju šupljoj sili; kad junake vidim stare gde ih skotska naslad gnjili, te sad ono pale žare, čem’ su bili borci čili; da želudcu nije smetnje, mač otpašu sa bedrine: – takve slike nisu vredne budaline Savedrine. ","Misaono - refleksivna poezija"
"Ej, ropski svete! kuda ću pobeći s obraza tvoga, s obraza tvoga trpežljivoga? Da propadnem u zemlju od ljute sramote sa tvoje grehote? Il’ u nebo da skačem? U nebo? Ta tu je tek najropskije blaženstvo blaženih robova, najveća samovolja – Bog! A nebo? Nebo je samo ugnuta stopa gospoda boga, njome da zgnječi samrtnog roba do poslednjeg droba. A što se diglo tako visoko, to bi da vidi, pa da uživa kako se roblje previja, kida. Ej, ropski svete, pod otim nebom! ej, zvezdice sjajne, štrecavi žuljevi na božjoj stopi! Valjda kroz vas probi cikut i vapaj mučenički, pa kroz svako tako prociknuto mesto proviru zraci božje milosti tanko, štedljivo, kao što vladari na zemlji kolajne dele, kolajne sjajne i reči lepe tebi, ropski svete! ","Misaono - refleksivna poezija"
"Livada kraj reke sanja. Zrikavci tužni zriču. Pomrlih trava duše još lebde vrh otkosa što se lagano suše. O, vi ne znate tužnu o smrti trava priču. Zrikavci tužno zriču. Jutros dođose neki divovi kao hrašće u domovinu trava; i mrtvo pada bezbroj ljupkih, šarenih glava; i bezbroj nežnih tela zdenuše u plašće, divovi kao hrašće. Svega devojka jedna zlatnog, okruglog oka i trepavica beli’ leprša na livadi i ranjenicima deli mirisne osmehe čedne, umesto crvenog soka, – devojka crvenog oka. Sutra opet u zoru doći će divovi oni, i strašne surove vile zdenuće u sena mnoge mirisne glave mile. Ležaće u jednom grobu toliki milioni. Doći će divovi oni. Tužno zrikavci zriču, čuje se do oblaka; večera celoga zala zelen-konjici svoje lepe viteze žale. Plaču nad grobovima mrtvih, dragih junaka, čuje se do oblaka. ","Misaono - refleksivna poezija"
"Preživio sam svoje želje, odrekao se sanka svog. Stradanje teško sad me melje: mog pusta srca to je plod. Pod olujama sudbe krute povenuo mi vijenca sjaj, ubog mi život boli mute i čekam da mi dođe kraj. Kao što, shrvan kasnim ledom, slušajuć vjetra fijuk znan, na nekoj goloj grani bijednoj posljednji list treperi sam. ","Misaono - refleksivna poezija"
"U rudnicima, u Sibiru Strpljenje vaše nek’ ne klone, Jer vaša dela ne umiru, Ni uzvišene težnje one. Nada, ta verna sestra zala U podzemlje će mračno sići Da bi vam bodrost održala I željeno će vreme stići. Drugarstvo, ljubav će vam doći Kroz brave što nad vama stoje K’o što do vas kroz memlu noći Slobodne reči stižu moje. I pašće teške negve vaše, Sloboda će vas dočekati, Sve tamnice će da se spraše I mač će vama braća dati. ","Misaono - refleksivna poezija"
"Star sam, slab sam, iznemogo, Prožima mi dušu stud; Borbe beše vrlo mnogo, Sad odmora hoće grud. Zaman, što me razgovara Prošlih dana spomen znan: Mene muči i obara Neodoljiv neki san – Svršeno je… Pogled tužan Ukočeno na svet sja: Vidim da već nije nužan Nit’ ko meni, – ni kom ja Star sam, slab sam, iznemogo, Prožima mi dušu stud; Borbe beše vrlo mnogo, Sad odmora hoće grud – Al’ me ipak radost neka Utešiti lepo zna: Mnogo milih mene čeka U državi večnog sna… ","Misaono - refleksivna poezija"
"Neka priča šta ko hoće, najbolje je biti voće. Čim je vrijeme da se cvate, već bacaju pogled na te. Dok si zelen, blago meni, prođes kao svi zeleni. Kad zarudiš, kad se zrije, svi te žele – ko će prije. Ako niste skloni kvaru, čuvaju vas na ormaru. Čuvaju vas u vitrini i prirodnoj veličini. Ti mirišeš, širiš nadu, izbjego si marmeladu. Dok si bio baš si bio zadatak si ispunio. Neka priča šta ko hoće, najbolje je biti voće. ","Misaono - refleksivna poezija"
"Grešio sam mnogo, i sad mi je žao i što nisam više, i što nisam luđe jer, samo će gresi, kada budem pao biti samo moji – sve je drugo tuđe. Grešio sam mnogo, učio da stradam leteo sam iznad vaše mere stroge grešio sam, jesam, i još ću, bar se nadam svojim divnim grehom da usrećim mnoge. Grešio sam, priznajem, nisam bio cveće grešio i za vas, koji niste smeli, pa sad deo moga greha niko neće a ne bih ga dao – ni kad biste hteli. ","Misaono - refleksivna poezija"
"Popô si se sred milina, Dvor ti zlato, svila krasi; Bogataš si od davnina – Al’, čovječe, prašina si. Sirotinja tuži, cvili, U jadu joj teku časi; A ti ležiš u toj svili – Al’, čovječe, prašina si. Do ušiju dopiru ti Sirotinjske muke glasi; Ti prezireš taj glas ljuti – Al’, čovječe, prašina si. Ti je goniš, a ne vidiš Kako suzom lice kvasi; Ti si silan, ti s’ ne stidiš – Al’, čovječe, prašina si. Zamalo ćeš, oj smrtniče, Na svijetu tako biti, Zamalo ćeš, oj smrtniče, Jer ć’ i tebe zemlja skriti. Preminuće sva milina, Ostavićeš svoje dvore; I oni će bit prašina, Vremena će da ih sore. Imaj srca! Budi čovjek! Nek te djela dižu svude, Pa ćeš tako živit dovijek’ – I kad tijelo prah ti bude. ","Misaono - refleksivna poezija"
"Nesi, breže, čudo ti za oko, Ne dižeš se do neba visoko, Nesi gora umilnoga latka, Kad ko šeće da je šetnja slatka, Ni se voda sa kamena sliva, Kad ko legne da slađe počiva, A ko traži za veselje cveće — Zaman traži, tu ga naći neće. Nekoliko ovde je drveta, Al’ de rastu, to su mesta sveta, Nji je tužno posadilo doba, Svako s’ vije više jednog groba, Po grobovi trava obilata, Na dekome cveća umiljata, Ko zna koga grob ovaj pokriva, Možda cvetak tu kakav počiva, Pa je cveće poitilo amo Da se samcit bratac ne bi teškô, Veće mirno u grobnici leškô. Spavaj, brate, tu sanak slađani, Kiti, cveće, grob njemu lađani, Ta sve mu je možda ovog sveta Ugrabila ova raka kleta, Ta od sviju njegovi milina Sada njemu ostala jedina, Sve nestalo, sve ga je izdalo, Ti jedino verno mu ostalo, Mlogo teo, mlogo započeo, Čas umrli njega je pomeo, Mesto danka spustila se tama, Mesto slave tebe ima sama, Ti si ponos, ti si cela dika, Ti mu slava možda svekolika. A ti, brate, kroka veseloga, Kad tud mineš, de seti se toga, Pa uzdani, pa suzicu proli, Cvet ne diraj, veće ajde doli, Ne kidaj ga, tako t’ boga, brate, Drugo cveće tamo cvati za te, Ajd’ ti tamo, a ja ću onamo De bez cveća trava raste samo, Bez drveta, bez ikakva žbuna — Dva, tri kroka — eto mene tuna. Vedro nebo onde nada mnome, Brdo travno ovde poda mnome, Okoline oko mene mile, Da ništa se neste promenile! Ja tu stojim, oko duše moje Slatki časi umiljato s roje, Oko plamti, srce jače bije Koji časak da spomenem prije?! Kratko je doba, eto ide veče, Zlaćano sunašce već zapadu teče, Tavna će nojca skoro ovde biti, Pa će mi drago sve tamom obviti. O stani, sunce, stani, ne zaodi, Bela dana sobom ne odvodi, Da pogledim sva mestanca redom Još jedanput mlađanim pogledom, Čase mloge deno svoji leta Kâ u raju veselo prošeta. Oj Karlovci, mesto moje drago, Kô detence došao sam amo, Igra beše jedino mi blago, Slatko zva ja med i smokvu samo. Dete malo — golušavo tiče, Dođe tiče pa se tu naviče, Ovde, ovde, de krioce malo Prvi put je sretno ogledalo, Iz početka od grane do grane, Od drveta jednog do drugoga, Dok je smelo setiti se strane, Setiti se neba visokoga, Dok je moglo krila svoja laka Nebu dići tamo pod oblaka, Pod nebo se digô tić i sada, Al’ veseo nije kô nekada, Gleda dole, reku, vrelo, luga, Drva, žbune, gore i vrleti, Pa mu s’ čine do toliko druga, Do toliko uspomena sveti, S kima dane prelepo probavi, Pa i sada mora da ostavi. Teško mu se, teško rastaviti, Ali šta će kada mora biti, Za nji srce njemu mlado tuče, Ali nešto na daleko vuče, On ne može više odoleti, Pa se vine i u svet poleti. Oj Karlovci, lepo l’ žive tude, Al’ što mora biti neka bude, Ta i mene nešto dalje vuče, Evo pružam svoga raja ključe. Pa kada bi imô kaku želju, Jednu b’ imô samo ali velju, Kad bi tako smanjao se tudi Da te mogu pritisnut na grudi, Ta na grudi i na svoja usta, Oh željice, ala si mi pusta! — Laka pesmo, odi u pomoć, Jera ono već je blizu noć, De prigrli pesmo, moja snago, Pa ižljubi sve milo i drago! Sunce jarko, ta koliko reda Tako tebe ja sedati gleda, Gleda tvoje goleme krasote Pun radosti i velje milote, Gleda tamo pa misli nazada, Kako krasno bijaše nekada, Oseti se srpske carevine, Srpske slave, srpske gospoštine, Oseti se poslednjega doba, Ta krasnoga na Kosovu groba. Zbogom, sunce, na zapadu jasno, Al’ za goru zailaziš krasno, Tako krasno i u take slave Junačke su tada pale glave, Ugledô se jedan na drugoga, Popadao jedan kod drugoga, Ta rad one krasne domovine Ne žalio niko da pogine. Ti već zađe, nebo je crveno, Kao da je krvlju obliveno, Ao sunce, kao nebo ovo Tako beše crveno Kosovo, Od srbinjski teški palošina Krv s’ otvori kâ morska pučina, Divno li je tada Srbalj bio, Divno l’ svaki glavu zamenio, Divnu l’ krvcu zlotvorsku prolio, U njoj danak divno utopio. Oj sunašce žića mog ubavo! Kada zađeš, o zađi krvavo, Sred kopalja, zveke i mačeva, Zađ’ za goru dušmanski leševa, Kô što onda tim junakom zađe — Ta šta more jošte biti slađe! Sunce zađe, a spušta se tama, Na nebu je večernjača sama, Nebo vedro, a reka se čista Tamo, amo u prugama blista, Oj Dunavo, o ti reko silna, Ala si umilna! Koliko sam puta preveseo Sa drugovim’ u lađicu seo, Zavatio veslom i desnicom, Otisnuo s’ vodom i maticom, Ni se bure ni gromovne buke Poplašile pouzdane ruke, Kad grom riknu, kada munja sevnu, Tada mlađan ponajslađe pevnu, Sever duva, vodom poljuljiva, Voda burna u čun zapljuskiva, Val za valom u časak nagrnu, Lati čamac pa ga i prevrnu, Sve u vodu — ao krasne muke! Ščekasmo se na noge i ruke, Pa za časak eto braća luda Dogrcaše do brega i pruda. Mlogo li se tako kadikada U se glava pouzdala mlada, Telo čilo, a umešna ruka, Sretno sam se ja uvek izvukâ, Ja sam tebi mlado telo predô Kâno ocu svome što bi čedo, Jer da tede, mogaše me jednom Rukom svojom zadržati lednom, Ta kad ono u Vodi neuka Dovatila ta samrtna muka, Kad se voda nada mnome sklopi, Oj Dunavo, ti me ne utopi, Ti me diže, privati obala, Zato tebi do nebesa fala, Reko onda pa ću i svakada, Ali zbogom ostaj meni sada! Vinogradi, zbogom umiljati, Zbogom, grožđe, neću te ja brati, Ao berbo, tebe žalim kletu, Ta šta lepše od tebe na svetu? Ko tebeka nikad ne video, Šta je jošte sirotan video? Ao braco, amo u to doba Dođi, vidi, čuj, pa ajd’ u groba. Zora zori, sve poustajalo, Pa s’ uz brdo veselo nagnalo, Svirac svira, puške popucuju, Mome poju, momci podvikuju, Jošte malo, eto vinograda, Gledaj sada ubavoga rada: Beri, nosi, čas dole, čas gore, Momci klikću, a pesme se ore, „Živo, živo!“ jedan drugog kori, Živo s’ radi, al niko s’ ne mori, Gledni samo posle uje svake, Gledni, brate, one noge lake, Ta tek što se svirac čuje, Već u kolu s’ poskakuje, Kolo, kolo, svirac svira, Noga zemlju ne dodira, „Sitno, brate, ijujuju!“ Momci čili podvikuju: „Svirac svira, Ne da mira, A još više devojčice, Njine oči i nožice, Dede, brate, ijujuj! De poskoči, ne luduj, Ko bi jako momak bio Pa se ne bi pomamio! Ao sele bosonoga, Zla ti maja dozlaboga, Ne dala ti čarapica Ni lagani papučica, Da učiniš klepa-klapa — Za tobome, dušo, skapa. Oho, sele, vita stasa, Drž’ se braci oko pasa, Kolovođa kolom vija, Kolo leti, znoj probija, Al’ u tvoji nedri tuce Okle snega do dve grude? Čudo, sele, divno čudo, Ala bi se mlađan grudô !“ Kolo, kolo, naša dika, Puška puca: cika, cika! Pa sve tako pucaj, beri, Pevaj, igraj do večeri, A kad sunce veće seda, Besna momčad još se ne da, Ide kući, podvikuje, Puni puške, popucuje, Svirac svira, moma poje: „Kolovođa, zlato moje!“ Pa u krčmu, te do zore, Kolo igra, pesme s’ ore, A u zoru s’ zajuhuče, Udri opet kâ i juče. Zbogom, pesme, zbogom, kolo, Zbogom, momci, naokolo, Zbogom, kito moma mladi, Zbogom, grožđe, zbogom, vinogradi! Zbogom, gore, mesta moja slatka, Puna lipa i debela latka, Puna tica, puna jagodica, Jagodica, prelepa đurđica; Zbogom, dole, zbogom mirisave Pune one ljubice ubave; Zbogom i vi po njima izvori, Velja slasti kada žeca mori; Zbogom ostaj, ubavo Belilo, Ti mi beše uvek mesto milo, Svud po tebi deklice, tanane, Svaka od nji laka kâno lane, Lica bela pa malo rumena, Suknja borna divno pridevena, Sunce sjaje sa nebesa zlatno, Mome šeću pa mi bele platno, Sunce sjaje, lice odsjajuje, Suknja s’ digla, nona proviruje, Ao lišce, ao nono bela, Koga ne bi ti ovde zanela? Sunce jarko, jače sjati nagni, Pa im lice, pa im none smagni. Sunce jarko zašlo već odavna, Očo danak, došla nojca tavna, Mome platno davno pokupile, Pa s’ odavde mene izgubile, Sve mi milo nojca rasplašila, Što ne mogla, u tamu zavila, Nigde traga od dana bijela, Crna nojca sasvim preotela. Al’ opeta čini se meneka Kao bela da zorica zori, Tice poju, gore stoji jeka, A kraj mene potočić žubori; Ja se šetam, družina sa mnome, Mi idemo Stražilovu tome, Pod nogama ona rosna trava, A sa strane brda mirisava, A ovde se potok pošalio Pa nam puta mladim preprečio, Preko njega skačemo lagani, I evo nas na drugojzi strani, A odavde sve još ubavije: Kako samo dolina se vije, Kako gora podigla se gusta, A po gori sve ta lipa pusta, Lipa cveta, cvetići mirišu, A uz miris vetrići uzdišu, A uz vetrić kosi poklikuju, Uz kosove braća podvikuju: „Ao danče, ala si mi beo! Još bi dugo gledati te teo, Al’ kad mi se veće smrći mora, Nek se smrkne izmeđ ovi gora, Tu nek mi se ladna kopa raka, Tu će mene zemlja biti laka.“ Pa potrči bistrome izvoru, Pa dovati tu lipovu koru, Pa se napij vodice lađane, Pa ubrzaj te noge lagane, Udri gorom, po stenju se veri, Pa jagode, pa cvetiće beri. Zbogom ostaj, krasno Stražilovo, Mlogi te je u zvezdice kovô, Mlogi reče: „Ao rajska sliko!“ Al ko ja te rad ne imô niko. Danka bela nestalo već davna, Sve pokrila ona nojca tavna, Nebesa su svud zvezdica puna, Al’ meseca jošte nema tuna; Docne danas on će obasjati, Ja ne mogu na nj’ga tu čekati, Srce mlado jošte jednom želi Sa drugovi da se proveseli. Soba niska, a dosta i tesna, Oko stola sedi raja besna, Raduje se onom vinu lednu, Pa svećicu zapalila jednu: Gori sveća kao da izdiše, Al’ de raja da zapali više, Kad vesela štono god imade, Do parice sve za Vino dade? Amo vina i u toga ćupa, Pa ondaka zapevajmo skupa, Pa još pesmu deno Arapinu Marko vojske pobi polovinu, Te zadobi tog krvavog dana Sedamdeset oni teški rana, Gleda care ove rane ljute, Pa dukate povadio žute, Pa govori: „Ko izleči Marka, Evo njemu pljada dukata!“ Sinu dukat kâno sunce jarko, Planu Marko, pa dukate vata: „Vina amo, krčmarice draga!“ Pa zamalo od rana ni traga. Brže, braćo, čaše napunimo, Napunimo onog vina žarka, Kucnimo se pa onda papimo Ta desnici Kraljevića Marka, Što udari silnom Madžarinu, Od bedra mu otrže mačinu, Seva maču — Filip na dve pole — Mač proleće, pa u kamen dole, Puca kamen, vatra iza nj seva, Marko gleda, brk mu se osmeva, Al’ da j’ kamen vincem potekao, Bi tad Marko bogme zakliktao. Klikni, brate, kô što čini soko, Ispi čašu da t’ zasuzi oko, Oh tako se za Markom jaduje, Takom suzom on se oplakuje. Umre Marko, njega nam nestade, Ali ništa, bar vinca ostade, Jer da j’ Marko još živeo duže, Sve bi vince popio nam, druže. Ta znaće se Marko ubojica, Ubojica, ljuta pijanica, Dokle mači, dokle čaše zveče, Dokle sunca, dokle vinca teče. Tambur, tambur, sitna tamburice, Udri, pobro, u sićane žice, Danas ima, a sutra nas nema, Ajd’ u kolo, ko će tu da drema? On u sredi u tamburu bije, A kolo se oko njega vije, Ao braco, ao tamburice, Udri žešće u te sitne žice, Sitne žice — sitniji koraci, Nek se znade kad igraju đaci! Oj vi srpski vitezovi, Vi zmajevi, sokolovi, Ta ima vas na iljade, Al’ brojiti nemam kade, Ta kad bi vas sve brojio, Kad bi jadan vinca pio! Oj Šubiću, Juraniću, Turske glave Beu trave, Mači vaši britka kosa, Krvca vaša beše rosa, Rosa rosnu, javor s’ diže, Pevac iza nj gusle zdelja, Pa bugari što ste bili, Što l’ desnicom počinili, Dela vaša suncu ravna Neće skriti nojca tavna. Noći, noći, tavna noći — Ko bi Srbu u pomoći? Oj Čupiću, ljuta gujo, Oj Ćurčijo, mrki vujo. Ao Luko, Turska muko, Ao Petre, Plai vetre, Što dovati tursko more Pa o srpske razbi gore! Oj Pocerče, oj Milošu, Naš sokole, slavo mila, Al’ na slavu Turkom lošu, Jer im slomi pusta krila, Sruši Drini u dubinu Onu strašnu orlušinu: Vi zvezdice našeg neba, Što sijaste kô što treba, Zvezde trepte, zvezde sjaju, Ali danka još ne daju, Đorđe dođe, sunce granu, A Srbiji dan osvanu. Kolo, kolo Naokolo, Vilovito, Plaovito, Napleteno, Navezeno, Okićeno, Začinjeno, Brže, braćo, amo, amo Da se skupa poigramo. Srbijanče, ognju živi, Ko se tebe još ne divi! Rvaćane, ne od lane Oduvek si ti bez mane! Oj Bosanče, stara slavo, Tvrdo srce, tvrda glavo, Tvrd si kao kremen kamen, De stanuje živi plamen! Ao Ero, tvrda vero, Ko je tebe jošte terô? Ti si kano itra munja Što nikada ne pokunja. Ao Sremče, gujo ljuta, Svaki junak po sto puta! Crnogorče, care mali, Ko te ovde još ne fali? Mačem biješ, mačem sečeš, Mačem sebi blago tečeš, Blago turska glava suva, Kroz nju vetar gorski duva. Oj sokole dalmatinče, Divna mora divni sinče! Oj ti krasni Dubrovčane, Naš i danas beli dane, Ta sa pesme iz starine Pune slave i miline! Oj Slavonče tanani! Banaćane lagani! Oj Bačvani, zdravo, zdravo, Ko j’ u pesmi veći đavo! I vi drugi duž Dunava, I vi drugi de je Drava, I svi drugi tamo, amo, Amo da se poigramo! Vatite se kola toga, Od višnjeg je ono Boga: Rukom drži bratac brata, Blizu srca njega vata. Svirac svira, Srce dira, Ruka s’ diže na posao, Da l’ će kome biti žao? Noga lupa, diže pra, Naokolo svuda stra. Noga laka, srce zdravo, Kolo leti, kolo đavo, Poskočica đavolica, Što je tela, to i smela, Al’ je žeca odolela. Oj ti seko Kâno mleko Belolika, Kâno vince rumenika, Kâno paun ponosita, Kâno jela, sele vita, Amo brže pa natoči, Da ti braca bolje skoči, Amo, sele, a za Boga, Vidiš e sam iznemogâ, Tako, zlato, tako, tako, Sad je kolo igrat lako, Amo, čedo milooko, Daj da t’ ljubne braca oko. Ona beži — za njom s’ vini, Ljubni, brate, pipni, štini, Taka igra, šala taka Taman, brate, za junaka! Ajduk Veljko zna ljubiti, Al’ i sabljom divno biti, Ajduk Veljko ljuti vuja, Turci stado jaganjaca, Ajduk Veljko kâ oluja Kad u jesen iz klanaca Svati lišće to po gori, Pa obori, Krši granje, pa silena Čupa rasta iz korena — Seče Veljko i natiče, Goni, stiže što izmiče, Seče age posred pasa — „Ala, Ala!“ ode s glasa, Lomi konje i junake, Čini jade svakojake, Kušlja tlači, sablja seva, Klikće Veljko, Ture zeva, O tle čalma, o tle glava, Al’ pod nebo srpska slava! Vedro nebo na visoko, Ravno polje na široko, A na polju dva okola, Sredom gledni sina gola, Tatarin je — vatra živa — Preti mačem pa doziva: „Oj Ugrine, kurvo, amo, Amo da se ogledamo!“ Ugri glede svi u travu, Jakšić gore diže glavu, Vata štita gvozdena, Vata mača plamena, Lako vrda, maše lako, Ali bije vrlo jako, Sada zveknu, sada manu, Sada sevnu, sada planu, Dole pade Tatarin, Pogubi ga Srbljanin! Plao kolo, teče znoj, De još malo, brate moj! Malo cupni, Malo lupni Da se trese ceo dom, Okom sevni, Grlom pevni, Kao munja, kao grom — Strele, koplja, bojni mači, Junak bije, a konj tlači, Zveka, Jeka, Vriska, Piska, Gorom, dolom, junak vrvi, Gora, dola, sva u krvi. Sve od mora Jadranskoga I od grada tog Beloga, Sve od onog Drenopolja Što s’ oteže moru Crnu, Sve to Dušan sebi zgrnu, To učini boža volja, Dušan, Dušan, bujna reka, Srbin junak pa do veka! Ao veka, Mlada veka, Sad na konju, sada peške, Sad kod Jaše, sad kod seške, Sad pri čaši, sad u kolu — Gledaj, bože, braću golu! Goli braco, što si stao, Valjda nesi već sustao, Cupni, skoči, Sitno kroči, Pa zavedi, Pa provedi, Opa cupa, Pa na ćupa! Al’ ti s’, brate, svetle oči, Ali ništa, samo toči, Kaka čaša taka sreća, Dajde onu, ta je veća, Još i u tu vinca ledna, Meni treba jošte jedna — Braćo mila, zdravo, zdravo! Ja sam drugi kneže Pavô: Pavô beše soko sivi, Čudio se svaki živi, E on ščepa Ture ustim’, A dva druga rukam’ pustim, Pa zaigra po mrtvaci Kao munja po oblaci; Ja u ruci jednoj čašu, A u drugoj — opet čašu, U ustima pesmicu, Vama, braćo, zdravicu, Po vinskima kapljicama Igram vesô među vama, Braćo mila, zdravo, zdravo! Vina dosta, to je pravo, I momicu belu, jedru, I plameni mač o bedru. Ode kolo, ode cela lupa, Vi stojite oko mene skupa, Sve tu soko jedan do drugoga, Samo nema međ vama jednoga, Oči vam se grozni suza pune, One vele: Arsa nama trune, Oh bez zbogom i bez oproštaja On se od nas siroma utaja, Loša sreća nama ga otrže Pa u crnu zemljicu ga vrže, I vernome ne ostavi drugu Ništa drugo do na srcu tugu, Tuga jadna samo muči grudi, Al’ ne može mrtve da probudi. Zato, braćo, budimo veseli, Blago onom kom se dan još beli! Grobnica je kućica opaka, Zato mrtvim budi zemlja laka. Ao Simo, ču li, dragi Simo, Zar sa suzam’ da se oprostimo? Ta zajedno dane smo proveli, Pa bijasmo svakada veseli, Istina je, grdne su nam brige Zadavale te proklete knjige, Al’ kad knjiga ponajviše tišta, Latismo se krasna šurovišta, Ili čamac lagani uzesmo Pa s’ na dunav ladni navezosmo, Svukosmo se pa za časak tili Poskakasmo u vodicu čili, Opružismo nogu i mišicu, Presekosmo vodu i maticu, Isplivasmo preko na obalu, Pa začesmo onu divnu šalu, Čas skakasmo skoka junačkoga, Čas trčasmo što podnela noga, Čas Dunavu do na dno ronismo I u šaci peska iznosismo. Igrasmo se tako bez prestanka, Bez prestanka dok trajalo danka, Pa kad beše sunce veće selo I dan lice posakrio belo, Mi u čamac — pa sve pevajući Otidosmo utruđeni kući. Divna truda, oh velike slasti! I spomen će njiov slatko pasti, Kako sada tako i svakada, Simo, brate, zbogom ostaj sada! O Julije, ču li, dragi brate, Kadikada ja s’ ražljuti na te, Planu na te kâno oganj živi, A moj brate, za to me ne krivi; Ta i ono vedro nebo gore, Tako uvek ostati ne more, I ono se za časak navuče, Bura dune, gromovi zauče, Da pomisliš svijet se raspade, Al’ zamalo — pa svega nestade, Grom umukne, nebo se razgali, Pa se uci pređašnjojzi smeje, Sunce grane, pa grejat navali, Te još lepše nego pređe greje. Tako s’ moja mirila ljutina, I prva se vraćala tišina, Začas ode cela luda vreva, Brat na brata opet se osmeva, Pa što bilo, to i bitisalo, Ni na um nam više nije palo, Obojica divno pomireni, Latismo se gore i zeleni, Pograbismo puške, te o ramo, Pa se veri i tamo i amo; Bože mili, da l’ veće miline, Da li ima što na svetu slađe Neg sa puškom odat po planine, Pa umoran sesti u zalađe, U zalađe kraj kakvoga vrela, Tu otrti teški znoj sa čela, Latiti se bele pogačice, Prismočiti kake pečenice, Povratiti srce gladno, trudno, Vode ladne napojiti žudno; Vodu piješ, a vrelo žubori, A nad tobom lipa mirisava, A slavuji svud poju po gori, A kraj tebe cvetići i trava! Cveće ljupko mi smo mladi brali, Pesme slavlja ubave slušali, Cveće leži u artiji suvo, Pesme slavlja vetar je oduvô, Al’ mi ćemo kao što smo bili Jedan drugom svagda biti mili. Glete, braćo, kroz prozora samo, Kako mesec divno sjaje amo, Amo sjaje, na nas pogleduje, Poznanicim’ svojim se raduje, Ajde’ mo nadvor, oh ajdemo tamo, Jošte jednom da ga s’ nagledamo. Koliko smo sprama mesečine Tako, braćo, mi stajali puta, Sećali se prelepe starine, Proklinjali sad vremena ljuta, Pa se kleli noćom i tišinom, Kleli, braćo, Bogom i istinom, Udariti teškoj magluštini, Magluštini, teškoj oblačini, Udariti onoj strašnoj noći, Ta ludilu i kletojzi zloći, Pa probudit onu srpsku zoru Zoru onu, onaj danak beli, U divnome tako razgovoru Do po noći često smo proveli, Onda domu svaki, i ja svome, Još se moli Bogu istinome Da što pređe ode noćna tama, Da što pre se posastanem s vama, Braćo mila, tako s’ moli tada, Al’ bi teo ja drukčije sada, Sada meni bilo bi milije Da se danak ukaže docnije, Da sa vama mogu duže biti, Jer kad svane, moram odlaziti. Ali veće učestali petli, Eto veće de se zora svetli, Dan se beli na istoku sprema, Mene stanka više ovde nema. Odo, braćo, zbogom meni sada, Zbogom, braćo, možda za svakada! Sećajte se mene, druga svoga, Sećajte se krasna doba toga, Oh zakletve one divne, svete, Braćo mila, zaboravit nete, Nje s’ sećajte uvek i svakada, Mene mlada samo kadikada, Samo onda kad čašu uzmete, Pa veseli do dna ispijete, Tada samo, tada veseloga Setite se, braćo, druga svoga, Kaž’te samo makar u pameti: Mlogu l’ s nama on osuši kleti! To je dosta, ja ne tražim više, — Zbogom, braćo, mila i suviše, Bili živi, veseli i zdravi Nikada vas ja ne zaboravi. ","Rodoljubiva poezija"
"Nestati u nečem koje srce vole, Umreti u nečem besmrtnom! Svog mača Baciti pred noge neke moći hole Što je i od ruke herojeve jača. Biti pred beskrajnim uzvišenog sitan; I tražeci gorko sreću među nama, Verovati najzad, u čas neumitan, Da je san poreklo svima istinama. No taj ostrv sunca sam pronaći; sjajni Cilj sviju ciljeva i sveg večitoga! Reći svome srcu da je svet beskrajni, Jedno dobro za se, van ljudi i Boga. Dobro, ne znajući da ima dobrota! Hrabro, ne poznavši lovor ni izmirne! Čisto, i ne čuvši da ima čistota: Srce, kao sunce, da zlati što dirne. I sjajno i slično samo svojoj meti, Kao ozareno sunčanim aprilom, Sve puteve sumnje tako da nadleti – Ne dirnuvši zemlju drugce nego krilom. ","Misaono - refleksivna poezija"
"Kad moj prah, Tvorče, mirno pređe U grumen gline užežene, Tad neće više biti međe Između tebe i izmeđ mene. Kad svrši ropstvo dva načela Duha i tela, zla i dobra, Pašće tad uza svih počela U zadnjoj berbi koju obrah. I postajući bezobličan, Na povratku svom starom putu- Tebi ću biti opet sličan, I prvom danu i minutu. Noseć u šaci pregršt sunca, U zenicama neba komad, Sići će najzad sa vrhunca Taj astralni i večni nomad! Kao u sjaju novog dana, Dirnuta krilom vetra blaga, Grančica mirte zanjihana Ne ostavivši nigde traga. ","Misaono - refleksivna poezija"
" Ti si za mene još uvek parče tek rođenog mesa: onaj musavko što vrišti i celu kuću potresa. Ja sam te, lepoto moja, naučio da hodaš. Svima sam plaćao piće kad su ti zubi nikli. Ja sam ti dao život. Nije te donela roda. A sada smo se, odjednom, jedan od drugog odvikli, kao da sve što kažem zaista ne razumeš i kao da sve sto umem ti triput bolje umeš. U redu, pametna glavo. Ja sam te ljuljao, kupao, ponosio se tobom, nemušte reči sricao, i dosta svoje mladosti zbog tebe sam polupao i kad je u svet trebalo nisam se zbog tebe micao, nego sam sav osedeo, moj naduvenko mili, da bi tvoj život i dani valjani bili. Danas kad rođendan slaviš, sve ću svečane torte pobacati kroz prozor na užas rodbine cele. Ti znaš: ja sam tvoj otac. Mi smo od takve sorte što ne sme da zadrhti kad odapinje strele. Možda još nije kasno. Jednom se mora sve reći: i drugarski i tužno i grubo i srneći. Propustio sam godine. Ispustio te iz ruku. Sve tvoje slabe ocene moljakanjem sam rešio. Večito sam se svađao kad te drugi istuku. Bio si moje mezimče i tu sam najviše pogrešio. Četrnaest ti je godina i zar te stvarno ne vređa da stalno za tebe podmećem i dušu i glavu i leđa? Hoću da jasno kažeš kad misliš da budeš muškarac. Zar treba i sutra da rešavam sve što ti odraslom fali? „Tata, škripi u braku… na poslu… daj za džeparac…“ A ja ti i dalje pomažem jer te volim i žalim. Ne čestitam ti rođendan. Mi smo se uzalud borili i stvarali smo čuda, a ništa nismo stvorili. I evo, danas ti dajem reč roditeljsku i mušku: ako ne postaneš čovek na ovoj, tek započetoj čarobnoj stazi života – moram ti razbiti njušku. Makar oženjen bio, makar u trideset petoj. Nikad te tukao nisam. To za dečake nije. Al sutra, odrasli prinče, videćeš kako se bije ","Misaono - refleksivna poezija"
" Svašta umem. Stvarno umem. Samo – sebe ne razumem. Ja, čuvao, ljudi ovce tamo negde na kraj sveta, mojoj deci kajmak smeta, luk im smeta… Sve im smeta. Ja do škole pešačio i po kiši i po snegu, moje kćeri k’o knjeginje, k’o da se u svili legu: jednom šmrknu, dvaput kinu i beže u limuzinu. Svašta umem. Stvarno umem. Samo – sebe ne razumem. Ja krčio s ocem šumu. Plik do plika dlan mi ospe. Mome sinu – gospodinu teško i da đubre prospe. Kad mu mati nešto reži mislim: žensko pa nek’ reži. A on: odmah kupi stvari i od kuće u svet beži. Još mi žvrlja neka pisma oproštajna, puna bola. Ispadnemo pred njim krivi mi i škola. Traži novac, kuka, moli – nema čime stan da plati, a ja šašav pa ga pustim da se mirno kući vrati. I sve divno, divno umem samo – sebe ne razumem. Sve sam ovo za njih stek’o. Niko hvala nije rek’o. K’o da moram da se zboram i da leđa večno krivim zbog prinčeva i princeza. K’o da samo zato živim. A ja živim jer se nadam da me i sad negde čeka jedna šuma iz detinjstva i vedrica vrućeg mleka, i tišina ispod brega, i plav lepet ptičjih krila, i ogromne žute zvezde kao što je moja bila. Al’ putevi zatravljeni. Nad njima se magle tope. Odavno su zatrpane moje bose dečje stope. Išao sam i ja u svet bez režanja, bez bežanja. Išao sam da odrastem. Sad sve mogu. Sad sve umem. Ali šta mi sve to vredi kad sam sebe ne razumem. ","Misaono - refleksivna poezija"
"Možda kasno, možda mnogo rano, Neprimetno i bez želja svesnih, Ja učinih sebe Don-Žuanom, Kao pravi vetrogonja pesnik. Šta se zbilo? Kuda li to bludim? Svakog dana ja klečim pred drugom. Zbog osmeha sreće da izludim, Nepomiren s izdajom i tugom. Ja sam uvek želeo da manje Progone me nežnosti i draži. Pa zar lažno, šuplje osećanje, U očima ovih žena tražim. Izbavi me, o, moje prezrenje, Moja duša tebi je odana. Nju je hladno zahvatilo vrenje, I šumljenje plavog jorgovana. Žuti suton u duši se zlati I svaki čas glas iz magle kane: Ko oseća, nek slobodom plati! Taj izazov primi Don-Žuane. Kad za glasom izazova krećem, Čekaju me uvek isti puti. Ja mećavu smatram majskim cvećem, A ljubavlju zovem drhtaj puti. Eto što što se zbilo i kud bludim, Zašto klečim večito pred drugom. Zbog osmeha sreće da izludim, Nepomiren s izdajom i tugom. ","Misaono - refleksivna poezija"
"Ko sam? Šta sam? Ja sam samo sanjar, Čiji pogled gasne u magli i memli, Živio sam usput, ko da sanjam, Kao mnogi drugi ljudi na toj zemlji. I tebe sad ljubim po navici ,dete, Zato što sam mnoge ljubio, bolećiv, Zato usput, ko što palim cigarete, Govorim i šapćem zaljubljene reči. „Draga moja“,“mila“,“znaj, doveka“ A u duši vazda ista pustoš zrači; Ako dirneš strast u čovekovu biću Istine, bez sumnje, nikad nećeš naći. Zato moja duša ne zna što je jeza Odbijenih želja, neshvaćene tuge. Ti si, moja gipka, lakonoga breza, Stvorena za mene i za mnoge druge. Ali ako tražeć neku srodnu dušu, Vezan protiv želje, utonem u seti, Nikad necu da te ljubomorom gušim, Nikad necu tebe grditi ni kleti. Ko sam? Šta sam? Ja sam samo sanjar, Čiji pogled gasne u magli i memli, I volim te usput, ko da sanjam, Kao mnoge druge na toj zemlji. ","Ljubavna poezija"
"O klasje moje ispod golih brda, Moj crni hljebe, krvlju poškrapani, Ko mi te štedi, ko li mi te brani Od gladnih tica, moja muko tvrda? Skoro će žetva… Jedro zrnje zrije… U suncu trepti moje rodno selo. No mutni oblak pritiska mi čelo, I u dno duše grom pada i bije. Sjutra, kad oštri zablistaju srpi I snop do snopa kao zlato pane, Snova će teći krv iz moje rane – I snova pati, seljače, i trpi… Svu muku tvoju, napor crnog roba, Poješće silni pri gozbi i piru… A tebi samo, kô psu u sindžiru… Baciće mrve… O, sram i grdoba!… I niko neće čuti jad ni vapaj – Niti će ganuti bol pjanu gospodu… Seljače, goljo, ti si prah na podu, Tegli i vuci, i u jarmu skapaj! O klasje moje ispod golih brda, Moj crni hljebe, krvlju poškrapani, Ko mi te štedi, ko li mi te brani Od gladnih tica, moja muko tvrda?! ","Misaono - refleksivna poezija"
"Sjutra je praznik. Svoju svjetlost meku Kandilo baca i sobu mi zâri. Sâm sam. Iz kuta bije sahat stari, I gluhi časi neosjetno teku. Napolju studen. Peć pucka i grije. Ja ležim. Ruke pod glavom, pa ćutim, I slušam kako granjem zamrznutim U moja okna goli orah bije. Tako na vrata sumornog mi srca Sjećanje jedno udara i čeka Kô drug i sabrat, kao duša neka Što sa mnom plače i u bolu grca. Negda u take noći, kada otka Pomrlom granju zima pokrov ledan, Ova je soba bila kô vrt jedan, Gdje je kô potok tekla sreća krotka: Kao i sada, pred ikonom sjaji Kandila svjetlost. Iz ikonostasa Suh bršljan viri. Lako se talasa Izmirne pramen i blagoslov taji. Sva okađena miriše nam soba. Okolo žute lojane svijeće, Mi, djeca, sjeli, kô kakvo vijeće, Radosni što je već grudanju doba. Pod tankim velom plavkastoga dima U peći vatra plamti punim žarom, I sjajne pruge po ćilimu starom Veselo baca i treperi njima. Uvrh, na meku šiljtu, otac sio, Pružio čibuk i dim se koluta; Njegova misô nadaleko luta, I pogled bludi sanjiv, blag i mio. Uza nj, tek malko na šiljtetu niže Kô simbol sreće, naša majka bdije; Za skori Božić košulje nam šije, I katkad na nas blage oči diže. U to bi halka zakucala. – „Petar!“ – Usklikne otac – „On je zacijelo! On vazda voli govor i sijelo – Otvorite mu!“… – I mi svi, kô vjetar, Trči i vratâ prijevor izvuci. I stari susjed, visok kao brijeg, Tresući s ruha napanuli snijeg, Javio bi se s fenjerom u ruci. Svaki mu od nas u zagrljaj hita, Majka ga krotko susreta i gleda, A on se javlja, pa do oca sjeda, I brišuć čelo za zdravlje ga pita. Sva novom srećom ograne nam soba! Na svakom licu sveto, sjajno nešto. Sučući brke, stari susjed vješto Počô bi priču iz dalekog doba. I dokle prozor hladna drma ciča, Mi svaku riječ gutamo nijemi; Srca nam dršću u radosnoj tremi Sve dogod ne bi dovršio čiča. Zatim bi otac, vedar kô sjaj dana, Uzeo gusle u žilave ruke, I glasno počô, uz ganjive zvuke, Lijepu pjesmu Strahinjića Bana… Meni je bilo kô da pjesme ove Svaki stih posta pun behar u rosi, Pa trepti, sjaje, i meni po kosi Prosipa meke pahuljice nove… O mili časi, kako ste daleko! Vi, draga lica, iščezla ste davno! Pusta je soba… moje srce tavno… I bez vas više ja sreće ne steko’… Kandilo i sad pred ikonom tinja, I sad je pozno predbožićnje doba; Al’ gluha jama sad je moja soba, A ja list sveo pod bjelinom inja. Uzalud čekam… U nijemoj sjeni Nikoga nema… Sam, kô kamen ćutim. Samo što orah granjem zamrznutim U okna bije i javlja se meni… No dok mi mutni boli srce kose, Kô studen travku uvrh krša gola – Iz mojih knjiga, sa prašnjava stola, Ja čujem šušanj kô viline kose. Gle! Sad se redom rasklapaju same Sve knjige stare, snovi čežnje duge – Miču se, trepte jedna pokraj druge, I njihov šumor kô da pada na me. Sanjam li? Il’ bi ovo java bila? Iz rastvorenih listova i strana Prhnuše lake tice, kô sa grana, I po sobi mi svud razviše krila. Sve se svijetle!… Sve u blijesku stoje!… Jedna okolo kandila se vije, A neka bolno, Kô da suze lije, Pred slikom dršće mrtve majke moje. Neke bijele kao ljiljan prvi, Samo im zlatno meko perje grudi; Neke sve plave, tek im grlo rudi, Kao da kanu kap zorine krvi. Neke mi pale tu na srce svelo, Pa kril’ma trepte i šušte kô svila; A jedna lako, vrhom svoga krila, S cvrkutom toplim dodirnu mi čelo, Kô da bi htjela zbrisat sjen tuge… I slušaj! Redom zapjevaše one!… I glasi dršću, tresu se, i zvone, Mili i sjajni kô luk mlade duge: „Ne tuži! S bolom kuda ćeš i gdje bi?! Mi pjesme tvoje, i drugova sviju Što svoje duše na zvjezdama griju – Sveta smo živa porodica tebi! Mi kao rosa na samotne biljke Padamo tiho na sva srca bona, I u noć hladnu mnogih miliona Snosimo tople božije svjetiljke. Mi združujemo duše ljudi svije’! Mrtve sa živim vežu naše niti: I s nama vazda uza te će biti I oni koje davno trava krije! Prigrli ova jata blagodatna! I kada jednom dođe smrti doba, Naša će suza na kam tvoga groba Kanuti toplo kô kap sunca zlatna“… I akord zvoni… Sve u sjaju jačem Kandilo trepti i sobu mi zari… Iz kuta muklo bije sahat stari. Ja sklapam oči i od sreće plačem… ","Misaono - refleksivna poezija"
"Razgovaram bez sagovornika kao da razgovaram s duhom, ne vidim mu razgovetno lika, čujem ga više srcem nego sluhom. Nema čudjenja, nema nesporazuma, razgovaramo kao vekovni znanci, otvaram širom vrata uma, reči iz podsvesti idu pravce. Govori mi što nikada inače neće mi reći ako se sretnemo. Znam šta mu i polureči… znače. Razgovaramo sad naglas, sada nemo. Pričini mi se da razgovor teče u dalekom predelu, visokoj travi, nekad u svanuće, nekada uveče – sve je nestvarno, a kao na javi. To biva kada se u meni nagomila mnogo prećutnog, u samoći. Razgovaramo kao što razgovaraju oči, kao što razgovaraju dva bila. ","Misaono - refleksivna poezija"
"Jutros u košari, gde sja, šuška Niz rogoza žućkastih i krutih, Sedmoro je oštenila kučka, Sedmoro je oštenila žutih. Do u sumrak grlila ih nežno I lizala niz dlaku što rudi, I slivo se mlak sok neizbežno, Iz tih toplih materinskih grudi. A uveče, kad živina juri, Da zauzme motke, il prut jak, Izišo je tad domaćin tmuri, I svu štenad potrpo u džak. A ona je za tragom trčala, Stizala ga, kao kad uhode … I dugo je, dugo je drhtala Nezamrzla površina vode. Pri povratku, vukuć se po tmini, I ližući znoj s bedara lenih, Mesec joj se nad izbom učini, Kao jedno od kučića njenih. Zurila je u svod plavi, glatki, Zavijala bolno za svojima, A mesec se kotrljao tanki, I skrio se za hum u poljima. Nemo, ko od milosti il sreće, Kad joj bace kamičak niz breg, Pale su i njene oči pseće, Kao zlatni sjaj zvezda, u sneg. ","Misaono - refleksivna poezija"
"Ne čuva se tako obraz i poštenje! Ko hoće da narod i vodi i brani, Taj u duši vječno muški ponos hrani, - On ne puzi, on se uz Golgotu penje. Zastavu ti svoju bješe narod predô, I za tobom pođe i u borbu stade, Al' ti eto, vođo, posrnu i pade... Gdje ti oči bjehu? Što nijesi gledô? Zar ti što do juče bješe orô smjeli, Ti u kog je vjera založena bila, Zar blatom da sada kaljaš svoja krila? Pred tiranom našim da poklekneš, je li? On ti pruži časti, on te u vis diže, A do juče, znaš li, s njime si se klao! Gdje je ljudski ponos? On je eto pao - Prevaljeni soko u prašini gmiže. Može li ti narod prostiti to djelo? Jesu li to puti duša svijetlijeh? Ne, to je znaj, vođo, jedan teški grijeh I ljaga što kalja junakovo čelo. Ne čuva se tako obraz i poštenje! Ko hoće da narod i vodi i brani, Taj u duši vječno muški ponos hrani, - On ne puzi, on se uz Golgotu penje.","Rodoljubiva poezija"
"O zemljo moja, što te tako boli? Zašto me vječno trzaju i more Jauci dugi iz tvoje dubine? To moje srce premire i gine U tvrdom mrazu, bez sunca i zore. Zar tvome srcu ne dopire oganj Našijeh srca? Zar duše sinova Ne griju tebe plamenima svojim? Ja davno, davno ostavljena stojim Sama, u ruci sudbe i v'jekova. Pa ko će teške razdrobiti sante Na tvome srcu? Ko li će iz tame Trgnuti tebe s tvojim robljem hudim? Ja mrtve iz sna uzdasima budim, Jer nema živih da umiru za me!...","Rodoljubiva poezija"
"Ovdje pusta polja, tamo brda siva, Gdje žalosno šumi kupina i drača; Red ubogih sela san pokojnih sniva – Ja ne vidim nigdje rala i orača… Pod tavnim drvetom, uz mirnu rijeku, Ne čuje se zvono prethodnika ovna; Svud grob i čemer, mrak, magla olovna, I zapjevke tužne što srce sijeku. Sela naša, gdje su vaše ruke radne? Gola, crna njivo, gdje je orač, brana? Ah, drugove vaše, nevoljne i gladne, Odvela je sudba preko Okeana. U podzemlju crnom, bez sunca i neba, Sad kopaju oni komad crna hljeba, Dok za vama srce sve im cvili jače. O, žali li kogod tebe, zemljo gola? Nigdje za te suze, nigdje jednog bola. Samo negdje blizu, čujem Hristos plače…","Rodoljubiva poezija"
"Putniče, stani! Ovde leže oni! Gomile ove prah kraljeva kriju. S kapom u ruci njima se pokloni, I redom tako ižljubi ih sviju! Iz ovih humka, iz hrnjage kama, Gde truba svesti srca jaka svrsta, Praznici slave granuli su nama I mučenike skinuli sa krsta. Ovde su večni, što vatrama žrtve I bilom srca probudiše mrtve - Srbine, stani! Ovde leže oni! Ovo su naše lavre i oltari; Njihovim svetlim sjajem se ozari, I čelo svoje molitvom prikloni!","Rodoljubiva poezija"
"Oj zvjezdice naše mile, Što širite treptav sjaj! Poigrajte lake, čile, Drž'te bratski zagrljaj. I mi ćemo zagrljeni, Pjevat', širit' kola splet, Nek se njiha premileni Od pjesmice gorski cv'jet. Pjesmom ćemo slavit' Boga, Pozdravljati srpski rod, I reći mu: Samo t' sloga, Obnoviće slavni hod. Zasjat' će ti sunce sreće, Rasvijetlit' tavnu noć, A sa svake strane - teć' će Vrela, što će davat' moć. Pašće okov sred ponora, Tvojoj muci doć' će kraj; Pjevaće ti vila s gora, Minuće je ljuti vaj. A soko će letit' sivi, Udešavat' burni klik, Kad ti sloga, hoj oživi, Kad cjelivaš njezin lik! Rodu ćemo tako reći, Nas malenih čuće glas; Zbližiće se slozi, sreći Kucnuće im željni čas. Ded zvjezdice bajne, mile, Raširite kola splet. I mi ćemo s vama, čile, Igrat', pjevat', slavit' sv'jet!","Rodoljubiva poezija"
"Srbadijo, vatro živa, Srbadijo, orle moj! Nebo ti se razgaljiva, Sve se većma gubi, skriva Petstoljetna mrska tama, Sa kopljem je svjetlost slama Veseli se, pjesmu poj! Utri suze čemer jada Nek' umukne gorki vaj, Uskrsnuće tvoja nada, Što je gaji duša mlada; Tvojih milih svetih snova Rodiće se zora nova, Rodiće se Srpstvu maj! Patili smo pet-sto ljeta Al' je tako htio Bog: Da nas sudba goni kleta, Da okuša da l' će znati Srbin borbu održati, I k'o soko sa vrleti Trzat' lanac vrata zlog. Haj, budi se, moj sokole! Već je blizu jadu kraj - Zaboravi teške bole, U budućnost smjelo brodi, Digni slogu na prestole, Ta ona te sreći vodi, - Ona rađa slave sjaj!","Rodoljubiva poezija"
"Spališe na Vračaru Svetog Savu, Predadoše ognju, žaru Srpsku slavu. U pep'o se stvori t'jelo Svetitelja; Namršti se Srbu čelo S jada velja. Proplaka mu usred gore B'jela vila, A tama mu sv'jetle zore Slomi krila... Bič podiže na nj sudbina Teških jada, - Moć mu pade, s njim tavnina, Mrak zavlada. Suzu proli i uzda'nu Iz dubine... Sunce sreće njemu panu Sa visine... Al' gle čuda - božjih sila! Vihor sleti, Pa podiže sveca mila Pep'o sveti! Podiže ga na krilima U visinu, Pa ga lako krajevima Srpskim vinu. A pep'o je Srbu svakom Srcu pao, Do danas ga s vjerom jakom Održao! Kr'jepio ga, budio mu Vrelu nadu, Tješio ga u gorkomu Svome jadu. Kad mu nebo posta tavno S mrakom gori: On ga diže, da se slavno S mrakom bori! Da razbije tminu kletu Što ga tare, Da ugleda zoru svetu Slave stare! Da mu opet domovina Srećom pjeva, Da ga opet sa visine Sunce zgr'jeva. Pa hvala ti, oj pepele Srpske slave, - Pa hvala ti, oj pepele Svetog Save! Srbin će te poštovati Dokle živi! U duši te njegovati Soko sivi! Sa tobom će uv'jek snažno Ginut', mr'jeti! I žurit' se on odvažno Svojoj meti!","Rodoljubiva poezija"
"Što je nebu sunce sjajno, što krepošću višnjeg blista; Što je polju cv'jeće bajno, a cvijeću rosa čista; Što j' sokolu krš i st'jena gdje šstari, gdje se vije. Više koga razjarena čsto ljuta munja bije; Što je orlu smjelog leta ta visina neba sveta, S koje gordo, u prašini, on prezire crva kleta; Što je gori izvor-vrelo, lipe cvjetne, jele vite, I u travi mirisave ljubičice one skrite; Što j' lahoru miris ruža tihim letom što ga nosi, Pa ga milo svakom daje, njim se diči i ponosi; Što je pjesma slavlju milom, što je tici lako krilo, Što je oku vid i svjetlost: to je meni Srpstvo milo! Kao oganj, vatra živa u mom srcu ono gori! S njime moja duša sniva, o novome danku, zori... Svi oblaci da s' razviju - srdžbe strašne ponajveće, Pa na njega da se sliju, ugasit' ga srcu neće! Da s' njega gorda sila digne, demon... onaj ljuti, Iskru svetu Srpstva mila ne može mi otrgnuti. Njemu služim, vjerno, pravo, svetinja mi mila to je! Zdravo da si, Srpstvo slavno, ponajveće blago moje!","Rodoljubiva poezija"
"Hodi, Srpče, bliže meni, Hod', sokole moj, Gledaj crva kako puzi U prašini toj. Ispotaje grize, truje Sa korjena cv'jet, I najvišoj plodnoj voćki Bude zlotvor klet. Od sv'jeta se vječno krije. Ali za to znaj: Ko se krije ništa nije, Kukavica j' taj. Nogom lupni, pogazi ga, Svakom crvu smrt! Koji gmili u prašini, - Truje cv'jetni vrt. Ti ne budi, Srpče drago, Sivi tiću moj, Ti ne budi nikad crvak - Sokolski mi stoj!","Rodoljubiva poezija"
"Kad ostavi Srba sreća, I goni ga sudba crna, I tužnome, mjesto cv'jeća, Pruža oštra v'jenac trna; Kad mu ime, vjeru, časti Gazila je zloba vraga, Pod nasiljem pakla strasti Služila mu seja draga. Kad pod ada stravom mrskom Zemlja mu je suze lila, A njegovom krvlju srpskom Zmija dušu krijepila. Za odbranu časti, vjere Trzao je Srbin mača, Da slobode cv'jeće bere - I dušmane da nadjača; Da satanu gadnu smrvi Prezir'o je muke ljute; Gazio je more krvi, Širio je slavi pute. Al' oružja jačeg ima Što nam crnu ponoć slama, A okove ropske snima I vlast sile pruža nama; Provodi nas kroz mrakove Do dvorova moći slavne, Slobode nam zlatne, nove Budi vedre, sv'jetle dane. To oružje što sve slama čili duh je punan moći; Bistri razum, gdje se tama Nije svila, nit' mrak noći; Što je sramno i prezreno; Što pred srdžbom sudbe nije Lednom tugom oboreno; A s branika svetog prava Ne otstupa, ne skriva se, - Sa smjelošću gordog lava Trpi muke i užase. To oružje, što sve ori I do zlatne vodi mete, Čisto j' srce, u kom gori žar istine, pravde svete. Što se trudi da saplete V'jence slave rodu svome; Da razagna tmine klete, Što mu majci grudi lome. S tim oružjem, darom neba, - Napr'jed, brate, svud bez straha! To oružje tebi treba Srbadijo, munjo plaha! S tim oružjem smjelo hodi I cilju ćeš bliže biti, To oružje sreći vodi - Sa njime ćeš pob'jediti!","Rodoljubiva poezija"
"Slatko ti spava maleno čedo - Pupoljak divni, nerazvijen cvijet, Slatko ti sniva, tiho počiva, - Sanak je njemu najljepši svijet. A brižna majka, lebdeć nad njime, Pjesmu mu pjeva, kr'jepi ga njome, I ti ga gledaš, a suza eto Zablista jedna u oku tvome. O, znadem suzu - iz bola duše, Razum'jem bore na čelu sjetne; Ti tiho šapćeš: Spavaj mi, sine, U sanku čase uživaj sretne; Kad ljeta tebe na noge dignu, Minuće sanak, spokojstvo blago, Gledaćeš, nebo, al' nebo tamno, Plakaćeš, čedo, očeva snago! Na svakom putu, na svakoj stazi, Kuda te želja vodila bude - Trnje će tebe sretati samo, Grudi ti slamat' ledene grude; Slušaćeš uzdah očaja gorkog, Iz grudi gora, doma ti mila, Na grobu srpske propale slave Slušaćeš kako tuguje vila... Ti tako veliš, oj oče srpski, U bolu jada, očaju tešku, - Pa zašto tako salamaš jadom Viteški sine, dušu vitešku? Ne tuži, stani, pa vrlog sina Uzdanje tvoje, zlaćanu nadu, Zarana jošte uči ga, svjetuj Za borbu dušu nek sprema mladu! Uči ga oče: da mukom samo Dižu se hrami slave i sreće, Da muke samo i teški trudi Daruju ploda mirisno cv'jeće. Uči ga: neka pred silom groma K'o stanac kamen ne drhti, str'jepi; Nek mladu dušu nebeskom pjesmom Guslara slijepa snaži, kr'jepi! Pa kad ti sinak utubi r'ječi, Kad pojmi smis'o očevog zbora: Sl'jediće stazom, što nebu vodi, Gdje ljepše sviće danak i zora!","Rodoljubiva poezija"
"Bože, na polja Zemlje ove Vaskrsa zlatnim suncem sjaj! Pobedu, vence Slave nove Kralju i rodu srpskom daj! Verom otaca Što slobodu Preliše krvlju, daruj nas! Da nam u svetu I u rodu Ostane svetlih dela glas! K'o šarna svetlost Duge pune Što s neba goni crni mrak, Nek' dragi kamen Srpske krune Spasenja srpskog bude znak! Nek' beli or'o Prene, sine, I nove slave da nam plod; S Avale plave Nek' se vine - Jedinstvom svetim spase rod!","Rodoljubiva poezija"
"Orluj, klikći, orle beli, Svetom suncu vodi nas! U te gleda narod celi, Orluj, klikći, orle beli, Uz tebe je Bog i Spas! S mora krvi blagorodne Svoj Srbiji sinu sjaj! Naša polja, njive plodne, Reke, gore neprohodne, Pamte slavni okršaj! Orle beli, preni, sini, Nove slave daj nam plod! S Avale se plave vini, Oslobodi, ujedini, Milo Srpstvo, mili rod!","Rodoljubiva poezija"
"Prizrene stari, kapije rastvori, Po pragovima, sagove razgrni, Skerletom teškim doksate ogrni - Tvoje se carstvo vraća! Gle, u zori, Velikoj zori, Bog nad tobom bdije! Prizrene! S pesmom srpskoga ustaša, Žezlo to nose dva orla krstaša, Mila dva brata, zlatne krune dvije!... Zaljuljaj zvona neka Vaskrs jave! S Lovćena tvrdog i Avale plave: Sjutra, uz trube, pod stjegom u zori, Vitezi silni, gromovi u boju, Jezdiće gordo uz kaldrmu tvoju - Prizrene stari, kapije rastvori!","Rodoljubiva poezija"
"Probuđene trepte daljine i međe - Razdraba se blesak po kosi i luci, Kô da Boško, s alaj-barjakom u ruci, U oklopu sjajnom sam projezdi neđe... Puklo polje. Širom, na četiri strane, Preko dugih njiva i ravnica svije', Svud orače vidiš i rala i brane, I kako iz mrkih brazda para bije. A tamo, kô gora srebrna i čista, Pokrivena nebom Gračanica blista I sjaj s krsta siplje... Trepte daljne međe - Razdraba se blesak po kosi i luci, Kô da Boško, s alaj-barjakom u ruci, U oklopu sjajnom sam projezdi neđe.","Rodoljubiva poezija"
"Naša mila Boko, nevjesto Jadrana, Pokrivena nebom kô od plave svile, Ljepša si od tvoje primorkinje vile I svjetlija si od njenog đerdana. Nikada se tebe nagledao ne bi'! No da mi je jedno: da postanem valom Sinjega ti mora, pa pred tvojim žalom Da vječito šumim i da pjevam tebi. I da s tobom gledam na tvoj Lovćen plavi! Pa jednoga dana, kad se gospod javi, Kad orlovi naši visoko zabrode I sa tvojih ruka panu gvožđa tvrda, Da pobjednu himnu slušam s tvojih brda, I da s tobom slavim dan zlatne slobode!","Rodoljubiva poezija"
"Ona će doći! Iz smrti, iz groba, Iz muka naših vaskrsnuće nebu, Da zbriše suze ostavljenog roba, Što ranjen živi o krvavom hljebu… Ona će doći! Ja vidim: kroz tamu Probija svjetlost božanskoga lika, Tirani gnusni dave se u sramu – Dok lanci pršte silnih mučenika. Ona će doći, svijetla i čista K’o suza majke, kao ljubav Hrista, Da sužnje vodi iz tamničkih vrata. Ah, moja duša već je ćuti blizu – Ja vidim njenu božanstvenu rizu I čujem ropac krvavih Pilata…","Rodoljubiva poezija"
"S njedara tvojih davno nisam brao Nijedne ruže... Sve gorom i gorom Grozeći mukom, led je ljuti pao I svojom tvrdom okiva me korom. Proljeća tvoga gdje je pozdrav mio I klik orlova na svijetloj besi? Vaj, ja bih topla zagrljaja htio... ...Hladno je, hladno... Otadžbino, gdje si? Nijemo gledam kroz potoke suze, Po oštrom mrazu tebi duša bludi - Vapije, cvili... Pita ko te uze, O, ko te trže sa mojijeh grudi... Žedan sam... Tvoga izvora bih pio, No svuda samo smrzle bare desi', Vaj, ja bih vihor tvoje duše htio... ...Hladno je, hladno... Otadžbino, gdje si? Prelazim klance, putanje i međe, Prebirem gore i polja i selo, Ne bih li samo ugledao neđe Tvoj lik i tvoje osvećeno čelo... No tebe nema... Umrla si nama... A narod?... Ćuti u tralji i ljesi. Vaj, nigdje ništa do leda i kama!... ...Hladno je, hladno... Otadžbino, gdje si?","Rodoljubiva poezija"
"Prva pjesma Oblače lagani, putniče daleki, Kud promičeš tako nevoljno i tmurno, Kô mračni izgnanik, što na čelu nosi Red dubokih bora, što ih dugi dani Borbe i mejdana urezaše tamo Oštricama svojim?... Dok široka polja i šumice žedne Zovu te i ginu za kapljama slatkim, Dok smoreni ratar sa nadeždom milom Gleda te i čeka i bogu se moli, - Bez odziva, hladno, ti se gubiš, eto, U daljine mirne prostranih nebesa I odnosiš žetvu - radost gladnih duša, Što ih kruta java prebija i lomi U vrtlogu crnom nemilosti svoje... O, stani! Ja znadem jad koji te davi, I taj ljuti nemir što je s bolom pao Preko tvoga čela... Tebe mračni vihor s dragog mjesta goni, Na kome si snivô raj slatka života I ljubio cvijet što je njedra mila Poklonio vjerno kapljicama tvojim I u mirne noći, na brdskom grebenu, Pod tvojijem krilom tresô se i ginô Od milosti slatke i šaptao žudno: Ja te ljubim, dragi!... A mene, oj druže, Sa grobova svetih, nad kojima slava Kroz vijekove duge zlatne luči pali I svijetli puhor pradjedova mojih, - Hladna srca gone... Haj, iz zemlje drage, Gdje me dobra majka na njedrima toplim Othranila brižno, pjevajući pjesme Uz kolijevku meku, koje slatkim sankom Zaklapaju oči nevinašcu malom; Sa pragova svetih, po kojima stupa Moje pleme jadno i, pognute glave, Kô žrtve Nerona, u karike gleda Što mu misô pute i istinu dave, - Mrska volja jurnu... Ispod rodnog neba Što se milo plavi, kô rosne ljubice Što ih mlado jutro iz kosica zlatnih Kô uzdarje čedno po brdu prosulo; Ispod zlatnog neba, po kome sam nekad U slatkom djetinjstvu brojao zvijezde I ruke im pružô da prebrodim s njima Prostore beskrajne; ispod zlatnog neba, Pod kojim se griju poljane mi rodne I draga rijeka, kraj koje sam mladost U sreći uživô i s obala mirnih U večeri pozne divlje ruže brao I čekao dragu u zagrljaj topli; Ispod zlatnog neba, kud mi duša sada, Kô tica kad prhne iz krletke mračne, - Gubi se i tone među uspomene: Sotonsko prokletstvo foruma krvavog Progna me i vrže tuđini dalekoj - Pustari beskrajnoj, gdje mi srce plače Kô jadno siroče na kamenu golom... Ja svjetlosti htjedoh - ja slobodu htjedoh I vaskrsno sunce, da ozarim njime Nijemu Golgotu, gdje istina dršće, Pod strašnim mučenjem umiranja svoga, Sa kojom pristupah pred ohola lica Što kolajne zlatne pripeše za grudi Ne sa svijetlih djela no s bestida svoga - Sa niskog tiranstva, kom su oltar digli Na razvali mrtvoj svetijeh amvona, Gdje grmljahu glasi čovjeka i boga. Kao blaga jeka vaskrsnijeh zvona. Htjedoh snažnom rukom da otrgnem zlato I taj drski raskoš razvratnih salona, Da obaspem njime te blijede sjenke Što ozeblom rukom suhu koru mole I slušaju kikot svoje crne jave... Htjedoh svetu misô iz ponora gluhih Da povratim s danom na blijeda čela Okovanih duša, što proklinju nebo I bogove hladne... Htjedoh da zagrlim Iznurena tijela, pa na žarko sunce Da poletim s njima, da u jadna srca Živu radost vratim, kô proljeće toplo Na gluhoj strmeni opaljenom grmu Što mladicu vraća i nadeždom grije... O, ja ljubavi htjedoh! Ja milosti htjedoh, Da sa njome zbratim ohole i silne Sa prezrenim robljem, što krvavom rukom Pustu žetvu zbira u koševe pune Gladnih gospodara... Htjedoh... Al' kô vihor Plodove obilne što ih zdravo stablo Sa nadeždom toplom na granama svojim Suncu iznijelo, poruga i smijeh I satanska volja vrgoše u ponor Sve podvige svete, sa kojima htjedoh Pred grešne Kajafe da iz groba vratim Poniženog boga i mir među ljude... I sad, kao i ti, putniče daleki, Ja gledam nebesa koja me ne znaju, Nebesa što nikad sunca mi ne daju, Nebesa što dušu satiru i dave - Pustoš, ponor mračni, u kome mi očaj Kao gladni gavran jadno srce kljuje. Druga pjesma Sanjam... Nebesa plamte, krvav oganj gori, Pustara gluha ljutom vatrom bije; Kako sam žedan, kako li me mori U grlu požar pa duboko rije - Dušu mi hvata, lomi je i davi, Usijan otrov po krvi mi lije! Zovem... Al' niko neće da se javi... Nijedne palme u blizini nije, Širokim hladom da žar zbriše s čela I da mi pruži svoje grane lisne... Nijedne kaplje! Ah, nijednog vrela, Kô slatka nada da preda mnom blisne I blagom strujom da pozdravi mene Srebrni talas - njegov žubor meki, Smorena duša da radosno prene U plavo kube nebesa daleki'... Posrćem, padam, kao galeb oni Na mračni talas burnog okeana - Široko krilo kad mu vihor lomi Pa krvca teče iz dubokih rana, Dok daljni druzi pod svodom azurnim Krilima grle svu miloštu blagu I slave život sa kliktanjem burnim Uz vedru radost i slobodu dragu... Života dajte!... Oblače sa gora, Donesi hladak stradalniku mladom... Ognjevi dršću, kô krvava môra Talasaju se s porazom i jadom. Umirem... Eto, crna žena stupa, Oči joj sjakte kô paklene zublje, - Gladno i žedno moje prsi čupa I kandže pruža sve dublje i dublje - Hoće mi srce... O, ne kolji tako To dobro janje, kom je ljubav misô! Ja sam sa njime mnoge dane plakô I mnoge suze nevoljnima brisô... Pravo i sveto ljubili smo brata, Stradali s njime u mračnom životu; Dubokom maglom kad se oluj hvata, S drugom smo svojim gledali Golgotu... Na jauk ranô mi smo budnim sluhom Pružali ljubav i meleme drage, I grlio nas patnik rukom suhom Na svoje prsi smorene i nage. Lagali nismo! Kô što sunce vodi Slobodni danak prostorima plavim, Istina, što se na strah mraku rodi, Stupaše s nama po stazama pravim. Pusti me!... Stani!... Ne kidaj života! Ta ja ga volim, ja ga tako volim... Al' zaman vrisak: nijema strahota Sve dublje rije sa kandžama golim... Umirem evo, dok tamo daleko U zlatnom blijesku oaza se sjaji, Vjetrići struje i šaptanje meko Visoka palma nad vodama taji... Treća pjesma Proljeće je... Pojte, o vi, srca zdrava! Proslavljajte vijek i nebesa plava!     Pletite vijence! A ti, mila momo, u kosice svijaj     Proljetne prvjence! Mladost, život, zdravlje i vesele dane, Eto, jarko sunce nosi na sve strane. Al' ne meni... Ja sam sumoran i nijem... Ne diže se duša nebesima tijem, -     Hladan mi je zrak... Kô da mutne sjenke prate me i gone     U duboki mrak; Kô da čujem vrisak duge kletve one Što u moru suza davi se i tone... Gdje sam?!... Nema sunca, zrak mu je posrnô... Da, božije čelo pusto je i crno,     Kao crna kob... A pod njime zemlja, ta krvava gruda,     Duboki je grob, U kome je davno istruhnula misô Što je bog i čovjek svetom rukom pisô. Gdje sam?!... Da, na grobu, gdje rđa i gasne Oreola zlatna nevinosti časne     Što je besram tre... Haj, proljeća nema... U vrtlogu crnom     S nebom sunce mre... Mraz je... Duh se ledi... Širom zloduh bludi I satana vrišti iz pogleda ljudi... Četvrta pjesma Kao crna jata, štono odlijeću Sa krvave gozbe - s gomile tjelesa, Ja vjekove gledam kako prolijeću U daleke magle nijemih nebesa. Njima neće ljudska zapisati ruke, Na širokom listu povjesnice dana, Ni slavu ni trijumf, nego kletve mukâ I krvava slova krvavijeh rana. Kolijevka njihna odnjihala nije Milosti ni srca za utjehu suza Što ih golo roblje bez prestanka, lije Pod krvavim knutom usred tvrdih uzâ. Pod njihovim bdenjem, na plač milionâ, Nijesu se digli oni hrami sveti, S njihovih amvona, uz vaskrsna zvona, Da slobodna riječ zagrmi, poleti... Da zaštiti pravdom zgažene i slabe, U dubokoj tami što nevoljno pate; Da porazi silne, što tuđ hljebac grabe I ljudima pune mračne kazamate. Tigrovima gladnim tapšali su oni I sa njima grezli u nevinoj krvi, Nit' su čuli kletvu, koja suze roni, Niti jauk srcâ kad ih samrt mrvi. Oni su vijence Neronima pleli, Smijali se s njima sa gomilom slugâ... Pa i boga živog oni su odveli Na mračnu Golgotu da mu s' rulja ruga... Da, bog! Bog je mrtav, a s njim i sloboda... Eno, ja je vidim... Hladna i nijema... Okovana rukam' farisejskog roda Ljude zove, traži, ali ljudi nema... Samo zmije krv joj iz njedara piju, A vrag maljem svojim pritvrđuje lance... Noć je... Žarka sunca u tmini se kriju I vukovi viju kroz gore i klance... A kô crna jata, štono odlijeću Sa krvave gozbe - s gomile tjelesa, Rob vjekove gleda kako prolijeću U daleke magle nijemih nebesa. Peta pjesma U nijemoj noći pohodi me ona - Moja mrtva majka čelo mi celiva, I kô dalek pozdrav vaskrsnijeh zvona Njena blaga riječ mehlem duši biva: Ja ne dođoh, sine, da plačem i jadim Nad sudbinom tvojom nevolje i tuge, Nego tvoju dušu da vjerom podmladim, Da je dignem s mraka u šarene duge. Znaš grobove one, svijetle i drage, Što se nižu širom otadžbine tvoje? Iz pepela njihna ja ti nosim snage I zlatne zvijezde da pred tobom stoje. Hajde, kreći dalje! Ne zalazi pute Kojima te misô svetiteljska vodi! Danas milioni pogledaju u te, Kô u sunce kad se iza magle rodi. Tvojim glasom zbore bezbrojni i mnogi, Sa jadima tvojim hiljade se druže Što, proklinjuć život gladni i ubogi, Gospodskome kutu u verigam' služe. Preni i povedi to roblje bez nada Na svjetlilo žarko radosnog života; Udruženim mukam' mučitelj se svlada - Vaskrsenje sprema bič, krst i Golgota. Gledaj! Burno more u nebesa pljuska I pjenama mutnim u oblake bije, A brod tamo-amo, kao prazna ljuska, Diže se i pada i u maglu krije. Al' on propast neće! U noći, u mraku, Budni mornar kliče - ne poginje čelo, Na kormilo meće svoju ruku jaku Pa u ponor gleda i prkosi smjelo. Gle vodilje zlatne, gle zvijezde one Što kroz oblak tinja! Ona borca vodi: Kad mu ruka pane, kad iznuren klone, Zlatna mu zvijezda novu snagu rodi. Da, još korak jedan i u mirnu luku Stradalnik će doći da odmori snagu; On će svome rodu pružit jaku ruku, I poljubit čedo i zagrlit dragu. Preni! Ja ću dati snage čedu svome, - Moja ljubav i sad umrla ti nije: Zar ne čuješ, sine, da u srcu tvome Moja krvca struji, moje srce bije?! Preni i povedi to roblje bez nada Na svjetlilo žarko radosnog života! Udruženim mukam' mučitelj se svlada, - Vaskrsenje sprema bič, krst i Golgota. Šesta pjesma Vjetar huji, kroz mrak srne, Kao jauk gladna tigra, A po čelu noći crne Krvavi se plamen igra; Kô da strašni trenut kuca, Nebo dršće, zemlja puca. O ti koji nemaš krova, Što te tamni očaj veže, Kako li ti ponoć ova Život lomi, grlo steže, I s oblakom crnih jada U dno tvoje duše pada! O, da mi je dvore one Po kojim' je raskoš pao, Skupio bih duše bone Pa im topli odar dao, - Sve riznice pusta blaga Nek nevolja nosi naga! Nek se zgriju ruke mrtve, Nek ožive lica suva, Što ih sudba, kao žrtve, Niz ponore mračne gruva, Što im mirnog ne da sanka Cigle noći, ciglog danka. Ali zaman želja zbori! Moj je stanak mala soba, Slabi žižak jedva gori, Kô plamičak više groba, Kô da i on sa mnom plače, Pa zadrhti bolom jače... O, koliko sred palata, Gdje se crni zloduh skriva, Gladnih jata i dželata Sad na mirnom odru sniva! A moj stanak - pusta soba, Kao duša jadnog roba... O, da bijah tiran hudi, Što nevolju jadom kinji, - O, da bijah nebrat ljudi, Ne bih bio patnik sinji; Poda mnom bi sada bila Za ložnicu meka svila... Ali neka, nek se pati Pod teretom snaga trudna, Nek za mukom muka prati, - Neće klonut duša budna, Nit' će ikad biti druga Crnog jata, niskih sluga. Ozarena mišlju svetom, Što joj pruža vjere jake, - Ona će se dizat letom Kroz oluje i oblake, Da prokune grešne doli I svom bogu da se moli. Onom bogu što je stao Sa teškim krstom na Golgotu, I sa svojom smrću dao Svjetlost duhu i životu, - Bogu snage, smjele žrtve, Što iz groba diže mrtve. Sedma pjesma Pred silama mojim gradovi ne strepe, Nit' s bedama mračnih tučna grla riču Niz prostore mutne širokijeh mora Pred mojijem skiptrom ne počinju roblja, Nit' iz njihni' grla prolama se jeka Što proslavlja drskost zemaljskih bogova. Pred prestolje moje ne zgrću se rpe Iz majdana zlatnih, u kojima gladnik, Za zalogaj suhi okorjelog hljeba, Hladno gvožđe stiska i udarom trese Iznurene prsi i dušu ozeblu... Ne, bogati istok ne nudi mi raskoš, Niti draga moja pod grocem bijelim Sitni biser niže i u kose spleće Trepetljike zlatne... Ne, sudba mi nije Pogladila čelo, nit' šarene duge Izvela na zrenik - da iskrama zlatnim Progore i sinu nad stazama mojim... Moj je život stepa, sumorna i pusta I beskrajna stepa... Zalud mračna duša Uzlijeće žudno preko mrtvog groblja: Tu nebeske kaplje ne nalazi ona, Niti jednog vrela - da duboku žeđcu Ugasi i tiho, pod širokom palmom, San usnije blagi. Haj, široka krila Orlu su prebijena - u grotlu me vežu Karike krvave... Ja sam rob... Ne, stijena Otadžbine drage, što visokim čelom Kroz oblake stiže i o jake prsi Gromove razbija i vihore lomi... Ja sam kralj! O, čujte vi bozi zemaljski! Ja sam kralj! O, čujte vi gorde palate, Gdje orgija pjana i pošljednju kaplju Ropske krvi pije! Ja sam kralj, o, čujte, Kralj što veze kida i mačeve lomi O satanska rebra niskijeh dželata! Ja sam kralj što služi patniku i robu, Ja sam kralj što diže narode i pravdu, Ja sam kralj slobode, što će svetom mišlju, Kao zlatno sunce vaskršnjega dana, Oživiti groblja i sputanoj ruci, Sa grančicom krina, vratiti spasenje I zlatna nebesa, da propoju glasom Probuđenog boga... Osma pjesma Što me zoveš, tico mala, Iz prisjenka noći tije? Šta na zlatnoj mjesečini Tvoja slatka pjesma zbori? Jesi li mi doletila Sa poljana pitomije', Gdje masline modre šume I rumeni granat gori, Gdje se plavo nebo svija Na proplanke i na luge I po bijelim oblacima Šara one mile duge, Gdjeno slatko vjetrić struji Kroz prutove loze tanke I gube se s leptirima Niz osjeke i pristranke? U tvom glasu kô da čujem Glas koji mi duši godi, I uzdisaj toplih želja, Što molitve bogu zbore Ah, ta mila pjesma tvoja Moju bônu dušu vodi Na lijepe veđe one Ispod kojih sunca gore... Gle, preda mnom kuća mala Sakrivena pod topole... Ona čeka, ruke širi, A milo joj srce bije; Kô na cvijetku što je ostô Sam na vrhu stijene gole, Na dva neba - na dva oka Dršće svjetlost suza tije'... Ona zove... Ali zaman U tvom srcu žudnja gori, Zaman širiš ruke drage, Zaman ti se srce nada; Ja sam mornar što se diže Na vihoru da se bori, Da prebrodi vrtlog mračni I ponore mutnih jada. Al' u magli kada blisne Zlatna kruna željnih dana; Kad vaskrsna zvona grmnu S milog kraja, rodnih strana; Kad prelije život krepki Uspavano, mrtvo groblje, I pred silne s vedrim čelom Kad slobodno stupi roblje: Nadaj mi se!... O, nek tada Tvoje milo srce bije, Da na njemu mladi borac Iznurenu dušu zgrije! I snivajuć na tvom njedru Tihi pokoj zlatna raja, Da rashladim prsi žedne Slatkim dahom rodnog kraja, Gdje se plavo nebo svija Na proplanke i na luge I po bijelim oblacima Šara one mile duge, Gdjeno slatko vjetrić struji Kroz prutove loze tanke I gube se s leptirima Niz osjeke i pristranke? Deveta pjesma U mutne magle, uz strme pute, Kud vihor mumla i divljim krilom Oblake bije i previja ih O tvrdi greben humova mračnih, Po kojim' ljuti gromovi režu Imena strašnog krvava slova, - Ja krepko stupam i kroz san zlatni Ja tebe gledam i tebe ljubim, O drago krilo rodnog mi kraja, Mučena grudo naroda moga!... Kô lako tiče iz hladnih mreža Slobodi dragoj rosnih planina, Gdje s prvom pjesmom i letom krila Pozdravi sunce i nebo plavo I slatki žubor voda bisernih, - I moja duša s pozdravom slatkim Gubi se tebi i željno pada, O krvi moja, o zemljo moja, O majko moja, na prsi tvoje Svete i mile... Niz rodna polja i gore tvoje I visok greben - što zvijezde ljubi I sluša kako pod njime doli, Kroz rosne grane ružica divljih, Šuškaju kose bijelih vila - Prelazi ona i traži stazu Po kojoj šumi odora zlatna Slobode drage... Al' staze nema... Svuda je pustoš, svud mračni ponor, Svud cvile dusi otaca silnih... Svuda su rane, svuda su suze, Oj, suze tvoje... Al' blago onom ko suza ima: U toga srce umrlo nije! - O, taj će opet, kô titan silni, Zagrmit glasom osvete drage I vrućim mlazom rumene krvi Preliti pute koji ga vode Širokom carstvu pobjede zlatne. O, plači majko! I nebo plače, Al' od tih suza, na pustoj grudi, Kô slatka nada što sreću nudi, Zašumi talas visokih žita, I bôno srce ratara trudnog Prelije zvukom radosti nove. O, plači majko! O, plači rode! Jer jednog dana od suza tijeh, Što ti ih vihor po grud'ma ledi, - Veliko sunce, kô milost boga, Kroz tvoju ponoć blisnuće blago Sa zlatnim žezlom slobode drage, I moja duša s dušama mnogim Gledaće tada kako se kriju Cezari silni, strvine žedne, Kô tavne varke duboke noći Od zlatne iskre vaskrsnog dana U mutne magle, jazbine gluhe. Deseta pjesma Priklonite grešna čela, Vašoj sili ura bije! O, kajte se, grešni dusi Nad razvalom volje drske! Bog koga ste razapeli, Na strah vama, mrtav nije; On iz groba uskršava I verige lomi mrske. Bog sve vlasti i života Vašu nisku volju gazi, I pred silom duha krepkog Bedemi se vaši ore, - On u ponor mračnom robu Sa grančicom krina slazi, I smorene duše vodi Na svjetlilo blage zore. O, kajte se, mrski bozi, Vi što niste boga znali! Priklonite grešna čela, Poprskana ropskom krvi! Vaša carstva i bedemi U krvav su talas pali, S vaših glava silno pleme Pozlaćene krune mrvi. O, ja čujem iz daljine     Mutni žagor, krvav boj; To survani demon gine I, kô potres silnih vala, Na bedeme crnih zala     Polijeće narod moj. O, ja čujem kako grmi     Silnog roblja sveti glas; On sa svojih puta strmi' U poljane plodne slazi I slobodnom stopom gazi     Mrtve sile, mrtvu vlast. O, ja čujem kako bije     Jako srce roda mog. Sveta misô pala nije: Iz pepela žar je blisnô, Brat je bratu ruku stisnô,     Iz groba se javlja bog! O, kajte se, mrski bozi, Vi što niste boga znali! Priklonite grešna čela, Poprskana ropskom krvi! Vaša carstva i bedemi U krvav su talas pali, S vaših glava silno pleme Pozlaćene krune mrvi. Bog se rađa! Čujete li Glas pobjede i strahote? On prokletstvo vječno baca Na forume i Golgote...         I presta silni klik... Dok je kroz varku snova kroz suze gledô on a rodnoj, dragoj grudi pobjedne slave tron         I spasiteljev lik: Iz magle samrt pisnu i zgasi srca plam, I on je nijem ležô na pustom odru sâm... Vjetrovi tuđih gora prelaze njegov grob - On sanja... a zgažen narod i sad je krvav rob.","Rodoljubiva poezija"
"U ono doba kad su tkači mitova vukli mitske niti, osnov behu oblik i način glagola imati i biti. Onda bi vukli mitske niti i na sva usta i sva zvona slavili pohod u zabiti raznih zmajeva i grifona. Na sva su usta i sva zvona naročito hvalili pretke, tek potom borbe oko trona, otmice, preljube i spletke. Posebno su hvalili pretke, unoseći u mitske sveske podvige opasne i retke, odgovore jasne i reske. uneli bi u mitske sveske nešto prljavog mitskog rublja ; nikad, međutim, bez nebeske podrške ni bez rodoljublja. S nešto prljavog mitskog rublja, znali su u to doba tkači mitova, priča nije dublja ali daleko duže znači.","Rodoljubiva poezija"
"I Postoji negde neki vrt, malo teškog kamena kojim šetamo od detinjstva, negde i drvo, golo strašilo, motka sa malo prnja, u svakoj pesmi neki svet što nam pripasti neće, za gozbu vetra spremljena kuća i za smrt; postoji, ako to još znači povratak, izvan tih stvari istina nepotvrdiva i krnja, na svakom bunjištu, kad vetar se ostrvi; u svakoj glavi produvanoj jutrom, lišće što se vrti, u svakom snu ponešto ćutke prosute krvi, u svakoj izgovorenoj reči potkov smrti. Postoji tako negde ipak taj kamen-vrt, nasleđe tačnih granica pod žilavim koprivama, ipak i jarak, rame živice, geometrija trnja, niz bitnih poređenja i vrlo sažetih slika, u malo zidova glas ugrađen kamen krt; ipak još, u mrežastim očima duha, negde postoji ta zemlja rastresitija i crnja, a ipak čistija, od svakog sna i krvi; njeno grebenje na izbilom suncu, graničnici škrti, njene vode slap kad se bistar i stamen mrvi, njen dah sav iz svetlosti isceđen plamen smrti. II Ali još si ti dahtanje u mraku, još tvrda ljuska, bojiš se, treba da postaneš nešto. Kakva će davna srodstva da te prime pod okrilje, kako opisati dan kad bivaš nečije najveće dobro, iako tebi tek sazreva mesto, iako ti se tek priprema ime? Još počivaš, kao da truneš pod izopačenim Mesecom, u bari gde vri sav grabež gamadi i bilja, u bari časova. A želja ti je sve što nikad ne umire ni stari.","Rodoljubiva poezija"
"Spavaj… Spavaj… Noc ukrale zore. A duboko more sin tvoj plugom ore. Spavaj… Spavaj… I tobzdija spava u izdisaj rata. Preko polja ravna sunce jase ata. Spavaj… Spavaj… Sva seciva tupa i pod grlom zita A sve zdele pune i sva deca sita. Spavaj… Spavaj… Noc zadje bez uka Na ramenu sveta tvoja blaga ruka. Spavaj… Spavaj…","Rodoljubiva poezija"
"I Moja je krv moj put do tebe preludijum To je zemlja avaj ponekad često ponekad isuviše, baština vetrova i onih što imaju manje nego ništa velika urna sa pepelom jedne i zajedničke smrti koja se ponavlja ali ne pregoreva sa vremenom nikad zemlja na koju ćete pasti čelom vi i ja i moje čelo moj obračun sa mnom taj nokat neba i pejzaž zadnje svetlosti, to su predeli preslikani sa očiju mrtvaca čije reči zalud smo hteli da nikad ne odu sa zemlje sve smo zaboravili osim svoje vlastite smrti koju živimo molitva Treba se moliti smrti za svoj život a tišina će sačuvati skamenjene lobanje za kišu lica i neba za vrata od peska i crne će ruže procvetati duž puteva otvorenih za sve vetrove kojim dolaze nerođeni po svoju smrt II Gledali smo kako umiru stojeći oni koje volimo sada vidimo mrak koji ne vide slepi sklopite oči da vidite one koji su dali večnoj noći dan svojih očiju oni drže zemlju na leđima i nepokretne nikada ih stići nećemo o nikada nikada se neće izjednačiti vreme naše smrti i njihove večito bićemo razdvojeni i mrtvi poѕt ѕcrіptum Crvene ptice piće nam s usana videti ih nećemo vrištaće trave u oblacima kržljavim čuti nećemo III Krv otkucava korake i smrt i jedne večeri posle života krv prestane da bude ptica postane zmija u travi pa svunoć deca plaču mrtvi su na levoj strani uzalud upaljene vatre čekaju njihov povratak njihova noć sa našim danom meša se ne zaboravite da to deci kažete uspavanka To više dan nije niti noć snom treba dočekati razbojnike ptice su nebo na jug odnele spavaj oni neće doći njihovi koraci su teški spavaj ljubav ide gradom na štakama spavaj al im glas ne sanjaj IV Noć je puna mračnih anđela ukleta lađa nosi teret izgubljenog vremena i naše mrtve prijatelje u šumu bez ptica trebalo je preći more vreme i prostor koji su se pomešali sada su za jednu smrt daleko od svake obale svetlost i senka igraju na vodi igru života i smrti daleko protiče reka večita i uzaludna ptice lete za vetrom i žene plaču na obali čovek pada na svoju senku oni su bez senke sišli u dubinu i bez imena za istoriju: od slepog lica brodoloma u njihovim poslednjim očima stvorena je istorija pouka za ostale: ljudi su mrtvi a ne smrtni sunce će proći i kroz naše oči neizmenjeno V Uzidali vas u zid nevidljivi i svi ste bili spremni da umrete jedni u drugima i bilo je tako zdravo čudna reko spasa tražili vas zalud u mračnome spletu onesvešćenih čula na granici vas i iznenađenja nisu vas našli zbogom grade gde se prekida moje sećanje sada ste mrtvi i vaše je telo neopipljivo sećanje i topla pregršt zemlje pregršt Srbije i nas refren: Usta su bila ispunjena peskom i svi su ćutali zbogom grade gde se prekida moje sećanje zdravo čudna reko spasa VI Zvezdo crvena rano oblaka maramico krvi u noći zaključanoj crnim ključevima gde su mrtvaci sahranjeni jedni drugima pod čelom smrti pomnožena sa hiljadu grobova joj na kordunu oblaci su uzeli cvet vatre iz njihovih ruku koje su poslednjim pokretom podelile predeo na dve tišine gde plaču ptice od pepela poѕt ѕcrіptum U zemlji gde se poštuju suncokreti pali su licem prema istoku čini mi se da sam i ja pao s njima različit od onoga što ću reći VII Zelengoro hoću da izgovorim tvoje ime zelengoro začeta u trbuhu vetra zelena goro neba i zvezdo moje krvi strane sveta su se otimale za njihovu smrt koja je bila početak a ne kraj putevi su ih tražili po celom svetu nema ih profil njihovog odsustva čuva noć zelengore njihove su smrti najdivnija sazvežđa na jugu neba zemlja miriše na mrtve zelengoro čujem te ušima svoga srca i njih tu niko nije umro ko je umro zvezdo moje krvi i njihove zelengore VIII Za one koji su iskoristili smelo mogućnost umiranja za one koji su prekoračili preko svoga leša za njihovu smrt tako potrebnu protiv smrti za one koji su sada jedno jer svet je podeljen ljudskom kožom na dva dela a dva i dva su jedan kad padne poslednja noć za one koji su se utopili u vodama večitog sna kao što umre sunce udnu dalekih pejzaža zakopano za one čije su reči nikle iz zemlje ko lek i buna neka pognu glave daleki suncokreti","Rodoljubiva poezija"
"Evo kako je počela u dan svoje nužnosti Sve što nema vatre u sebi sagori Što sagori postaje noć Što ne izgori rađa dan Treba zapaliti sve što može da gori Treba srušiti sve srušivo, sve što nije večno Treba u svemu i posle svega pronaći nadu Revolucijo, ono što ostane je čovek Ono što prođe je prošlost Prošlost koja ne prođe je budućnost i budnost Svaka stvar svaki čovek je detalj tvoje nade Evo tako je počela u dan svoje nužnosti Obala jednome Moru Zvezda na Poluostrvu Rt Dobre Volje Oivičena beskrajem Savetuje plodovima ljubav i razum U fabrikama ljudi konzerviraju sunce Koje se javlja na najrazličitije načine U plodu i kamenu podjednako Prvi put slatko drugi put vrelo Sada ima sve što je njeno Na jugu More na severu oblake Na istoku trešnje na zapadu maslinjake I sazvežđa nad Fruškom, zvezdane strofe najlepše U kamenu i na vodi: Grozd je uspomena na njihov raspored Ima svoju budućnost i njenu prošlost Ima svoj put i njegovu istinu Savetuje plodovima ljubav i razum Obala jednome Moru Zvezda na Poluostrvu Rt Dobre Volje Oivičena beskrajem Tuđa presahlost bi joj izvore otrovala Tuđe pustinje klevetaju njeno sunce i zemlju A ona bez milosti prema onome što je stvarno Ali ne i istinito, ne prestaje da se bori Srce njenih gradova je belo sunce svih ljudi Ona uči gradove da budu braća Velikome Gradu Koji venčava Šumadiju i Zagorje Međusobno i sa budućnošću Istraživači pod zemljom, u smrti, vojnici i rudari Istraživači u vazduhu,pevači i ikari Istraživači pod vodom, pesnici nesvesnoga Tražite, nađite, pretražite sva blaga, Sve mogućnosti i sva imena svome Jugu Koji savetuje plodovima ljubav i razum.","Rodoljubiva poezija"
"Sunašce jasno preko neba s’ vije Pa oblak traži, da se za nj’ga skrije, Ma vedro nebo, ni oblačka nema, Pa zato sunce zapadu se sprema: Poljubi usput gradove i sela, Poljubi reke, potoke i vrela, Poljubi Srblje, te sokole sive, Poljubi mrtve, poljubi i žive, Poljubi rane po grudih, po glavi, Poljubi krvcu što s’ puši u travi. Još ljubnu kule divna Beograda, Pa onda zađe od golema jada.","Rodoljubiva poezija"
"Bosna je zemlja prepuna čari, Trepeta šuma i bljeska vode, Brda joj kite gradovi stari, Nad njima sinji oblaci brode. Čini se, to je začaran kraj Kroz koji vilu progoni zmaj. Duboke gore svečano ćute U mirnoj sjenci bez ljudskog zova, Tu medo tapa niz tajne pute, A obnoć huče premudra sova. N a proplancima, sve ti se čini, Igraju vile na mjesečini. A vjeverice – uz trku mnogu - repova trista, hiljadu nogu!- Na glavu Bosnu staviti mogu. I duh rudarski s punom paradom: S pijukom, lampom i dugom bradom, U kristal kucka, kamenje para, Kroz Bosnu traži rudišta stara, Pod zemljom brdo gvozdeno buši, Uz vreli izvor obojke suši. U gori stijena trepti k’o živa, Niz nju se voda studena sliva, Biserom gori najmanja kap. A već u klancu, blještav k’o srma, Potok se ruši s kamena strma I pravi prvi pjenušav slap. Na kraju – gledaj – rijeka se vije, Matica brza sredinom bije…","Rodoljubiva poezija"
"Ja kos Crnorizac među pticama Sklapam i rasklapam krila Činodejstvujem nasred svoga polja Pretvaram u kljunu Kap rose i zrno zemlje u pesmu Ti boju sutra budi lep Što će reći pravedan Ti zelena carico travo Ti jedina pobedi Ti pobedo usreći caričine sluge Koji je crvenim mlekom hrane Usreći i njene sluškinje zvezde Koje je u živo srebro oblače Pevam I palim jedno pero iz levog krila Da mi pesma bude primljena","Rodoljubiva poezija"
"Pogled bi mi U prašinu zakopali Ružu osmeha Sa usana iščupali Čuvam prvo Proleće u grudima Čuvam prvu Suzu radosnicu Sa slobodom Bi me razvenčali Dušu bi mi Dušu preorali Branim Ovo neba u očima Branim Ovo zemlje na dlanu Mlade bi mi voćke Radosti posekli Slavuje pesama U drveni plug upregli Ne dam Ovo sunca u očima Ne dam Ovo hleba na dlanu.","Rodoljubiva poezija"
"Glava me već s koca gleda Ionako me nema i nema vas Pojmite li Po duši ih po žiži slatkoj Po rogatom mesecu na čelu Po šarci u oku Ne bi li nas bilo Za cvetnim ključem postojanja Na dno mora pasje krvi Bez osvrtanja bezbudućni za mnom Možete li Na nož zemaljsko im i nebesko Smrt je nas odavno sita Na nož kurjaci moji mezimci neprebola Glave nam se već s koca keze Ionako nas nema i nema mene Hoćete li","Rodoljubiva poezija"
"Kula smrti Na čeonim kostima se presijava Strahovito pamćenje Iz očnih duplji Gleda do na kraj sveta Crna vidovitost Između krezubih vilica Zaglavila se Golema poslednja psovka Oko smrti zazidane u kuli Lobanje u mestu igraju Završno zvezdano kolo Kula smrti U njoj gospodarica uplašena Od sebe same (Uspravna zemlja)","Rodoljubiva poezija"
"Krv rođena me sveg sažiže vrela; U suzama se pokajničkim kupam; Sa svetim strahom, pogružena čela, Pred žrtvenih Ti grešnom nogom stupam. Jest, ja sam silno grešan prema Tebi, Ja nisam iš'o putem Tvojim svetim; Ja sam se samo starao o sebi, A nikad Tebe Majke da se setim! Dosad sam bio sebičan i ružan: Za svoje bole ja sam samo znao, Bez osećanja da sam Tebi dužan, I da Ti ništa, ništa nisam dao! Al' danas ljutu ja osećam grižu Do same srži svake svoje kosti, I plačem: suze jedna drugu stižu; I grcam: „Majko, molim te, oprosti! „Krv moja srpska žeže me i pali! U grlu glas mi treperi i grca! K'o vrelo gvožđe duša mi se kali U ognju krvi, i suzi što vrca! „I evo Ti se teškom kletvom kunem; Zvezdanim plavim nebom nada sobom, I zemljom, gde ću mrtav sam da trunem, Životom svojim zemaljskim, i grobom, „Životom večnim - i raspetim Bogom Da neću više grešit' se o Tebe: Po tvom ću putu ići čvrstom nogom, Zaboraviti na samoga sebe!“","Rodoljubiva poezija"
"Ovo je zemlja burjana i drača, ovo je zemlja podlih suncokreta, ovo je zemlja pijanki i plača i leglo vrapca koji nisko leta. Ovo je zemlja burjana i drača. Ovo je zemlja gnojna, zdrava, jaka al‘ na njoj samo štir visoko điko. Ovo je zemlja čmalih pupoljaka, plodove čije ne okusi niko. Ovo je zemlja gnojna, zdrava, jaka. Ovo je zemlja kasnoga cvetanja, ovo je zemlja mrazeva prerani‘, ovo je zemlja gde se mnogo sanja, a berbu misli tuča potamni. Ovo je zemlja kasnoga cvetanja. Ovo je zemlja otrovana krvi, korenje gdeno krepkog duba trune, orlovi ginu a blaguju crvi, gde se il‘ kadi il‘ pakleno kune. Ovo je zemlja otrovana krvi. Ovo je zemlja prokleta, al‘ moja; maćeha moja, moja mati draga; o ja te mrzim, jer te niko ko ja ne ljubi tako, moja mati draga! O, ti si zemlja prokleta, al‘ moja! A ja sam tvoje pastorče što gori i silne žudi raspinju mu prsa, i što se slepo nada novoj zori, i čeka slavu novoga uskrsa. O, ja sam tvoje pastorče što gori da svoja krila razmane; i smelo, titanskom snagom i uzdanjem, hoće svetlosti prave da dosegne vrelo i da ti pruži s daljnjeg grma voće. O, ja sam tvoje pastorče što gori. Al‘ čujem glas tvoj. On me natrag zove. I ja se vraćam s nesvršena dela. U šupljih grudi šuplje nosim snove, skrhan i jadan; al‘ tako si htela, jer ja čuh glas tvoj, gde me natrag zove. I ja se vraćam opljačkane krune, da vučem krst svoj bez ropca i plača. Gušim se, gušim, a snaga mi trune; postajem hranom burjana i drača, postajem hranom burjana i drača.","Rodoljubiva poezija"
"Prvo je: svaki neka zna šta hoće? O maglu koplja nikad se ne lome. Slobode? dobro! Al' to nije voće Što zrelo pada u šešir ma kome. Verujte prvo! i stisnite pesti, Pa onda tresti, tresti! Gospodin, seljak, bogat i siroma', U uspeh borbe verujte - i dosta. I vaša snaga biće snaga groma, I zamršena pitanja sva prosta. Verujte prvo! i stisnite pesti, Pa onda tresti, tresti! Velika dela ištu tvrdu šiju. Začep'te usta mudrih grošićara! Dignite srce! zgaz'te sumnje zmiju, I bor'te se za uspeh bez šićara. Verujte prvo, i stisnite pesti, Pa onda tresti, tresti! Vera u uspeh, uspeh je pola. Slobode prsten ko na ruci nosi, Taj već je jači nego sila hola, I cerov list mu već cveta u kosi, Verujte prvo, i stisnite pesti, Pa onda tresti, tresti! - Mi svi sad znamo: hoćemo slobode, I da smo svoji u rođenoj kući; I pre no što nam mač srca probode O volju našu on će krto pući! Mi verujemo! i stisnutih pesti, Sa ruku naših lance ćemo stresti!","Rodoljubiva poezija"
"Uvek u sredini koja rani čamom, Ja nisam verov'o da će doći ikad Rastanak sa pustom i sumornom tamom; Verov'o sam sunce doći neće nikad. Sunce doći neće dane da ozari, Da zastali život pokrene na bolje, I zemlju koju su poveli vozari, Neutešno mali i bolesne volje. Verov'o sam da će moj naraštaj zaći Za neravnu borbu, sav izlomljen, i da Ja ću s njime opet u grobu se naći, Da čekamo potres koji okov kida. Ali nisam znao da onaj k'o strada Greši kad suviše i voli i želi, Da na zemlji uvek najbolja je nada, Kad se sve obnavlja: čovek i cvet sveli. Uvek u sredini što duh svaki steže, Zapazio nisam sem nje ništa drugo, I često se pitah šta me za svet veže: Zaklonjen ideal? Il' stradanje dugo? Ja nisam slutio da će dani doći, Veliki i večni, baš u moje doba, Dvoglavi orlovi da će redom proći Oko sviju glava, preko svakog groba. Ja nisam slutio ispod noći sive, Da su već tu ruke spasonosne, zdrave, I grudi gde toplo sva predanja žive, Da su nam pristigli nosioci slave. Ja nisam slutio, otadžbino draga, Posle sna dubokog, da čeka spokojno Zvona na jutrenje da ustane snaga, Zaspali duhovi i carstvo pokojno. Ja nisam slutio, u danima tuge, Ustanak naroda i pojavu rata: I dok krv je tekla, oseć'o sam duge, Otvoreno, nebo, rane svakog brata. I osetih i to da spuštenu glavu Zanavek podižem, da sam danas veći; Da delo iz krvi pruža svetlost pravu, I put koji vodi i miru i sreći.","Rodoljubiva poezija"
"Kroz moju dušu prošla su dva rata, Dva stara orla zaveta i slave, Prošla su crna, zasićena jata, Pali krstaši i zastave prave. Kroz moju dušu prošle su sve trube, Doboši, pesme i krvave seče, Hiljadu srca što ginu i ljube, Dan pun grobova kao zvezdâ veče. Kroz moju dušu prošli su pukovi, Epolete, sablje i šinjeli sivi, Oganj i juriš; i još novi, novi, Junaci mrtvi i junaci živi. Kroz moju dušu prošle su sve vode, Krvava polja i umrli krici, Bregovi, klanci, stegovi slobode, Beli krstovi, svetli ranjenici. Kroz moju dušu prošla su stoleća, Njih pet na broju, s topuzom i đordom, Spaljena leta i mrtva proleća, Podignut narod sa ljubavlju gordom. Kroz moju dušu, preko straha, rana, Prođe pobeda, vera, novi zraci, Osmeh i lice zore dobrog dana, I prosto ime: seljaci, seljaci.","Rodoljubiva poezija"
"Sa očiju mojih san lagano ide, I duša se budi. I Dok raste java, Izrasli grobovi sad se lepo vide, K'o daleka brda kroz podneblja plava. Neka čudna radost i novo buđenje! Kao da su dani strašni, ali prošli, Kao da su slava, rat i mučno bdenje Bili san veliki, da su iz sna došli. Sve se to desilo k'o u naglom huku Proletnjih potoka i nadošle vode: Pet vekova dugih, u crnom jauku, Izgubili su se u himni slobode. Sve se to desilo sa brzinom reka U ime morala ove otadžbine: Kao da je narod celog svoga veka Spremao se za to da slobodno gine. Kao izmišljeni da su bili ljudi Sa žrtava svojih i svojih podviga! I ja pitam sebe, dok se duša budi, Da l' doživeh sve to, il' čitah iz knjiga. Od Kosova plač je, Bogu se vapije, Al' nigde pomoći, svuda srca tvrda: Siđoše gromovi, padoše kapije, Progledaše ljudi, i polja i brda. I kad gledam vode, varoši i sela, Zemlju što izniče iz krvi sinova, Čini mi se ljudska da to nisu dela, Već spomenik davni minulih džinova. I još mi se čini, dok mi duša sanja, Da spomenik živi, ima život dugi, Da danas silazi u nova predanja, Da sprema naraštaj za spomenik drugi. ","Rodoljubiva poezija"
"Spomeniče nemi prohujalih dana, Zašto ti je čelo sumorno i tavno? Da l' se sećaš, možda, krvavih megdana, Što digoše u zrak tvoje ime slavno? Il' grobove brojiš tuđinskih sinova, Što padoše redom pod zidine tvoje, – Zaneseni čarom osvajačkih snova Daleko od krila domovine svoje? Jest, i sada često, kad te kroz noć gledim, Ukažu se ljudske gorostasne seni: S razmrskanim grudima, sa čelima bledim, I usnama hladnim u krvavoj peni... I ja slušam šapat nepojmljivog zbora, Šapat koji tiho umire i tone... To je, možda, izraz dubokoga bola? To su, možda, reči koje kletvom zvone? O, kolevko snova, nadanja i muka Zariveno leži u kamenu tvome, Što ih sruši smrti oružana ruka U danima slave, u pomamu svome! I ti jošte živiš!... Tvoju sedu glavu Ne položi u grob tako burno vreme! Možda čekaš snova poništenu slavu, Taj bleđani prizrak budućnosti neme?","Rodoljubiva poezija"
"Srpkinjice sele, Srpkinjice mlada, Gde si do sad bila? Kuda misliš sada? – U igri, u polju provela sam leto, Pa veselo sada u školu me eto. Ah, kako je lepo, kad bi mog’o znati, Ravnim poljem ići, šarno cveće brati! Moj najlepši venac što sam poljem brala, Učitelju svome baš sam jutros dala – Tim najlepšim cvećem, kao darom slave, Da ikonu kiti svetitelja Save.","Rodoljubiva poezija"
"Za daljna brda beli dan se skriva, I tavne noći povija se sen; Dubrava nema, k’o da večnost sniva, Potmulo huji… U zasenak njen Po uskoj stazi ja se budan krećem I slušam šumor kroz duboki mrak I gledam zemlju, okićenu cvećem I žudno pijem mirišljavi zrak. Preda mnom potok vije se i krade K’o sjajna pruga, svetao i čist, I baca iskre na grančice mlade, Na šaren cvetak, na zeleni list. Uokrug mene tišina je samo, Kroz brsno granje bledi mesec sja – Ja bludim dalje… Al’ kuda? i kamo? Nit’ razum kaže, niti srce zna! Počiva zemlja, počivaju ljudi, Osećam čisto kako diše noć; Al’ moje srce, ali moje grudi Spokojstva slatkog ne poznaju moć. Pa ipak, ja bih do zorice rane, Bludio tako po tišini toj, Slušajuć’ kako dotiču se grane, I tiho šire tajni šapat svoj…","Rodoljubiva poezija"
"Kad mi se ovde, u zemlji srpskoj, Završi staza životnih dana Želim da moje srce počiva Visoko iznad Kajmakčalana. I zaspao je s tom toplom željom I svoje lepe oči za navek sveo Pošto je dao Srbiji dragoj Snove i mladost i život ceo.","Rodoljubiva poezija"
"I u ovih ljutih vremeni ratnih ovo sade neka bude naše moljenje. Izbavi me od krvi, Bože, Bože moga spasenja, na krov koji imamo, razve tvoj, Bogorodice, pokrov. Krvotočiva ona žena kad se je prikojasila i taki prestade joj teći krv od nje. Tako i kade se dokosne naša krvoprolitna zemlja tvome omoforu, taki će na njoj prestati svako krvoprolivanje. Otrti ćeš i obrisati naše krvave suze s tvojim omoforom!","Rodoljubiva poezija"
"Srbija je velika tajna; ne zna dan šta noć kuva, niti noć šta zora rađa, ne zna grm šta susedni grm sanja niti ptica šta se događa između granja. Ne zna gušter šta puzi ispod kamenja, niti kukuruza struk sluti šta se u susednoj njivi sprema. Svakog časa sve se menja, nijednog kuta ni lista nema da nije tajna. Ko zna šta krije u sebi i ta nevina rosa sjajna; ti seljački poslovni krici što se s brda na brdo čuju zaveru možda kuju. Ko će u toj zemlji kada znati šta i devojka mlada u nedrima netaknutim nosi; kakvu tešku tajnu u rukama svojim drži dete; i starica pogrbljena svaka do kakve se uputila mete. U toj zemlji i vetri, i mirisi, potoci i reke, i crkvena zvona potajne prenose vesti, na prvom zavijutku gde šuma počinje ona ko zna šta možeš sresti. U toj zemlji ni zečijoj stopi neprijatelj verovati ne sme, ni tragu volovskih kopita. Dogovori su možda tajni i žetelačke pesme i udari šumskih sekira i uspavanka uz kolevku svita.","Rodoljubiva poezija"
"Srbija u sutonu prvom lebdi blaga i tiha - Ko bi rekao da u srcu i bune niha, da krvi ima na svakoj njivi. Srbija kao da se zaletala pod oblake - od ponora, od visina malo preza. Srbija ispod magle lake treperi kao srebrna breza. Srbija u sutonu ljubičastom, kao da je  u jorgovanu cvetala joj svaka gora. Ko bi rekao da je po danu puna crnih njiva, puna teških brda, i opora. Srbija svetluca pod maglom večernjom kao da se pali šuma stara, fosforasta; Srbija je puna čudnih vatara kao da iza svakog brda u oklevanju mesec zasta. Srbija u sutonu lebdi blaga, sva melem i mleko, i kao martovsko jagnje pokorna. Ko bi reko da je to zemlja mrka i za neprestane borbe orna.","Rodoljubiva poezija"
"Da mi je da ne umrem u tuđini. Lepe su sve bukove u zemlji česte, livada svaka lepa je mlada, i sve reke nepoznate, svi vrhovi što suncem se zlate, sve i gde nije i gde jeste pogled i noga mi stupila kada. Ali kut zemlje na kom smo žito želi, i sa koga smo cedili vina, zemlja koju smo pili i jeli, čija na ognju palili smo drveta, gde smo sahranili oca i sina, kao da je sva grob pradedovski, krvavo nam je bliska i sveta. U tu bih zemlju hteo da legnem, u taj kraj gde biljka svaka, gde bubuica svaka bolno me dira kao žbun što na bratovom grobu cveta, kao mrav što njime mili. Zemlja sa koje smo jeli i pili, koja nam je kao srce rođeno jasna i tajanstvenija od svemira, hteo bih da mi grobom bude.","Rodoljubiva poezija"
"Svi moji Preci, koje često sanjam bili su Srbi i ja im se klanjam. Polupismeni težaci, gorštaci i goroseče, ali Pravoslavci. Hvala im što nam kroz ljute godine sačuvaše ova brda i doline Po kojima se još razleže jeka od Njine pesme, psovke i leleka I rađaju voćke, koje posadiše Ti stari voćari, Te bivše radiše! Sad su Prah, pomešan sa zemljom i peskom Mir Dušama Njinim u Carstvu Nebeskom! I ja, Njin potomak i dužnik, od glave do pete, zemljoljubac i đak Svetog Save Želim da proživim, ostarim i umrem u Zemlji Srbiji i da budem Grumen Ove Zemlje o kojoj pevam bez predaha i u kojoj svetli Prah mojih Predaka! I moji potomci, đaci, zemljodelci i vojnici, Srbi su ko i moji Preci. Blagoliki, mekodušni tvrdoglavci i gruborečići, ali Svetosavci. Ako ovu drugu zimu zla prezime sačuvaće svoje ime i prezime. Hvala im što brane grobove od trave a kućni prag i slavski kolač od troglave. Blagosiljam im sofre i kolevke zahvalan što smem izaći pred Pretke. Nek im se dimnjaci na kućama dime sve dok ukućani slave krsno ime! A ja, njin predak, sluga bez ajluka i bez gazde, pesmoljubac i đak Hromog Vuka Želim da proživim, ostarim i umrem u Zemlji Srbiji i da budem Grumen Ove Zemlje, koju kao jevanđelje čuvaju najhrabriji gorolomci među kojima su i moji potomci!","Rodoljubiva poezija"
"Vostani, Serbije! Vostani, carice! I daj čadom tvojim videt tvoje lice! Obrati serdca ih i očesa na se, I daj njima čuti slatke tvoje glase. Vostani, Serbije! Davno si zaspala, U mraku ležala; Sada se probudi, I Serblje vozbudi! Ti vozdvigni tvoju carsku glavu gore Da te opet pozna i zemlja i more Pokaži Evropi tvoje krasno lice, Svetlo i veselo, kako vid Danice. Vostani, Serbije!… Spomeni se, mati naša, tvoje perve slave, Tvoji’ vraždebnika ti posrami glave. Divjeg janičara teraj sa Vračara, Koji svog istoga sad ne sluša cara! Vostani, Serbije!… Tebi sad pomaže nebesna volja, I sad ti se pokazuje sudbina bolja, Svi bližnji tvoji tebi dobra žele I daljni se narodi tvom dobru vesele. Vostani, Serbije!… Vostani, Serbije! Mati naša mila! I postani opet što si prije bila! Serpska tebi vopiju iskrena čada, Koja hrabro vojuju za tebe sada. Vostani, Serbije!… Bosna, sestra tvoja, na tebe gleda, I ne želi tebi nikakova vreda. Ko tebe nenavidi, ne boji se Boga, od kojega tebi ide pomoć mnoga. Vostani, Serbije!… Hercegova Zemlja i Černaja Gora, Daleke države i ostrovi mora — Svi tebi pomoć nebesnu žele, Sve dobre duše tebi se vesele i I soglasno vele: Vostani, Serbije! Davno si zaspala, U mraku ležala; Sada se probudi, I Serblje vozbudi!","Rodoljubiva poezija"
"Čarna goro, al’ si puna Tijanoga lada, Puna čara, bajna cveća Puna rajskog slada, Tijanoga lada! Al’ što kriješ u nedrima Tvoje tihe duše, Čuvaj, jer međ’ cvećem To su bele ruže, Tvoje tihe duše! Kad nam pade naša slava U Kosovu ravnom, Nek u tebi bele ruže Odenu se slavom, U Kosovu ravnom! Pa tu slavu nek donesu, Nek presade ’vamo, Nek u Srpstvu zamiriše Cveće negovano Kad presade ’vamo!","Rodoljubiva poezija"
"Put nam je svima u bolu isti, ma se mi kako zvali; beli generali ili crveni ekstremisti. Vidik nam je siv od žica, i nebo je sivo, i duša je siva, u valu smrti, tifusa, padavica. Nećemo u smehu podići glave ako se nad nama beli ždralovi jave; naš će osmeh za njima da se vine u nedokučne, slućene visine. I kad nam nad glavom zatutnji, i zaljulja se nebo, i sunce, i žice, ne možemo da odolimo teškoj, krvavoj slutnji, i gledamo preda se netremice. O, bolje da smo prezreni u stidu pali na nekom neprekoračivom zidu. Puti su nam sada od bola i bede sliveni, i žice nam poglede u nebo krate. Ljudi su u nama duboko, duboko skriveni, i ne mogu, ne mogu, ne mogu da se vrate...","Rodoljubiva poezija"
"Noževi kad mi srce podele, Nad grobom zvekne krvavi mač, Slatke devojke, ružice bele, Neću da čujem vaš gorki plač! Nemojte reći: „Ovde počiva Ljubavi naše uveli struk!“ Ne kun’te zemlju, nije vam kriva — Stišajte jada laskavi zvuk! Nemojte trošit ruže ubave, Kiteći njima moj večit dom! Recite samo: „Dosta je slave — Veran je bio narodu svom“.","Rodoljubiva poezija"
"Osećam miš'cu snažnu i jaku, U srcu krvi, u krvi boj — Pa gde je časak?... U tome času Da prsne krvca za narod moj! O, gnjili svete, truleži sramna, Skapaćeš tako u miru tom! Il' će te neba vihor razorit', Il' božja gneva grmeći grom. Il' će ti Marko — kad jednom dođe — Topuzom žića zagatit' tek... Il' padaj, majko sveta i ljudi, Il' rađaj ljude i rađaj vek!","Rodoljubiva poezija"
"Kako stade Serbija, slavna i ugodna, sa množestvom naroda bivša pređe plodna, presilnimi carevi i hrabri soldati, sad u ropstvo drugima morala se dati. Plačući, ah, pregorko, plačem se dan i noć. moju terzam utrobu, jer ja nejmam pomoć: koji su mi od najpre dobri druzi bili, sad su mi se veliki vrazi pojavili. Slavni moji carevi i voždi veliki, s moji hrabri vitezi i sini toliki, ostrim mečem padoša u svojoj deržavi. Ah, na žalost gorku mu ostah ja bez slavi! Morala sam već poći ja k različnim carem, gorke suze lijući mećem se u jarem. Svi se meni rugaju i hulu svi kažu: „Eto naša robinja!“ — a breme nalažu. Serpske moje granice i zemlje ridajut čto hrabri mi vitezi tud ne projezžajut. Razoreni gradovi svi pusti već stali, kule bojne srpske sve i dvorovi pali. Ah, nesreća ta moja do ada me svede, svako veće zlo svoje spustiv na me sede. Uvi meni nesrećnoj! Gdi su cari moji? Gdi vojvode preslavne sa hrabrimi voji? Kedma čada u Turskoj, a posvuda druga stenjut ljuto, žalosno, — ah, pregorka tuga! Po tolikoj ja slavi i mojoj hrabrosti, porugana stala sam, — o, moje žalosti! Sav se duh moj u meni pregorko vazmuti, terezajući s`, utroba srce mi prevrati. Vrazi moji prokleti mene prevariše, radost moju poslednju navjek zatočiše. Svi veće vrazi moji rukami pljeskajut, hulno zvižde na mene, a zlobno glas dajut: „To li ona preslavna Serbija u svjetu? Sad sluškinja naša bist, dala s` nam pod petu.“ I svi moji proroci slavu vozljubili s čadmi moji u ropstvu mene ostavili; dobro opšče prezrjevše, preko mene glede, samo o tom pekut se da slavu nasljede. Oružija sva moja vrag moj zatupio, pero svoje sa mojom sabljom zaoštrio: u krv moju umače, na me zlobu piše, čada moja nogami gazeć, zlobom diše. Potoke već ot suza lijet oko moje, jerbo srce žalosti ispušta svoje: iznemogla snaga sva, pun je svak žalosti, jer sam se ja lišila moje sve hrabrosti. Dobri moji sinovi ni u što svi stali, oružija se pleći vragom dat morali; sise oni zmijeve sisati gone se, sa svih strana vražije napasti boje se. Vostok, zapad, polunoć bojali se mene, slavne, hrabre Serbije, bivše togda jedne; a sad sjedim žalosna, u ropstvu tužeći, i za moju hrabrostju, pregorko plačući. Pomrači se i vid moj, ruki oslabili, zgubila sam i snagu, sasvim me satrli. Slavna moja sva hrabrost na Kosovu pade, a tko će me utješit, nejma toga sade. Strele svoje na mene vrazi napregoše, oči moje i srce najpre izbodoše; pokraj mene tko hodi slobodno me strelja, škripe zubi na mene, — a to je svima želja. Kose moje na sablju v razi moji vijut i nogama tlaču me, a po licu bijut; čada moja progone, Marsu ljutu daju, i tim srcu mojemu žalosti zadaju. Zube su mi izbili i odsjevki hrane, otrovi poje mene i sine mi jadne; i dan i noć trude se da u jamu svoju, ah, Serbije žalosna, bace dušu tvoju! Gdi su sad bližnji moji? I sestra ostavi, sasbim mene prezrjela, pomoći ne javi. Ah, Serbije prebjedna! Svi tebe prezrjeli, i sosjedi i druzi već te ostavili. No i sami sinovi moji veće stali jogunasti, svirepi, i tugu mi dali; trzaju mi utrobu, sami se svi smeli, a ne znadu u što se vjekovječno sveli. Šarke puške i britke sablje položili pred nogami vragov si, imati mislili kakvog time pokoja iliti slobode, no nejmajuć svog božda, ništa ne nahode. Učenija nejmadu, oružje zgubili, i vragami satreni, sebe pomračili; u podanstvo pali svud, u velike bede, noce breme veliko, a jošter ne vide. Crkve moje propale ot slobode svoje, — utjesnjeni leviti, žalno srce moje! Vrazi čada k trećemu oboru nagone, različinimi mukami k zapadu dogone. Starešine sve moje klone se na stranu, svi, po mraku hodeći, mene samo jadnu ostavljaju na mukah, ah, žalosti moja! Ah, Serbije prebjedna! Gde nadežda tvoja! Rizi s mene njekoji moji razderaše, i nagu me deržavnim na sram objaviše; sebi slave tražeći, mene udručajut, samo čto deržavnije ješče m` zaščiščajut. Tko mi može dovoljno žarkih suza dati ovu moju nesreću dovjeka plakati? Više nejmam nadežde, razvje moju žalost sam ti, višnji, o Bože, premjeni na radost!","Rodoljubiva poezija"
"O, gola brda, golo kamenje, O, mračne gore nebom ljubljene, O, zemljo sveta mojih očeva, – Viteške krvi, svijetla obraza, Zašto si tako tužna, žalosna? Zašto ti čelo oblak pokriva I teški teret grudi salama, Kad uvijek bješe čila, vesela? – I onda, kad te bičem šibahu Tirani bijesni divlje Azije, Podižuć' gordi pogled Evropi, Ti bješe sjajna, divna, zanosna, KÔ blago čelo vječnog Genija Kada na krstu bješe prikovan, Sažaljevajući riječi klevete Na osramoćenu svetu istinu!...   O zemljo moja! Gdje su ti one crte božanske Na čelu tvome što no sijahu, Na kome bjehu riječi pisane “Borba”, “Sloboda”!? Gdje su? I gdje su gusle, što su zvucima, Iz mračna groba, tebe dizale, Sinove tvoje grijuć' ognjima – Božanskom silom – svete ljubavi, Za spas i borbu? O, gdje su, gdje su?... Ili si, možda, duhom klonula Pod teškim jarmom dugog sužanstva? – Al' ne?... Neoborivo je krilo genija, Što kroz noć, vodeć' narod bolova, Mukâ i patnje, traži putanje U nerazbijenoj tmini borenja! Nesavladljiva je sveta zamisô Velikog Vožda, s čijim riječima Jedini izraz grmnu naroda!... Pa ipak ti si jadna, žalosna O majko moja!... Tvoje planine Tuže i plaču... Na izvorima Kukaju vile, očajno, bolno... I moje suze padaju, evo, Na srušen oltar tvoga uzdanja, Jer boli sina, boli u srcu, Kad majku svoju vidi žalosnu...","Rodoljubiva poezija"
"I Oj, kad srcu zora rudi, Kad mu sviće dan, Mora srce da zagudi Milu pesmu umiloti, Divni spevak u divoti, — Da pozdravi zoru ranu, Da pokloni rujnom danu Glasak uzdrhtan! Gle, i moja zora sviti.. Rađa mi se danak novi... Oj, pa zato srce hiti Da sa živi plamenovi Osnaži mu moć! Moj živote, živi dane! Moj živote, pesmostane! Sa vatreni, svetli slovi, Sa rumeni plamenovi Razgnaću ti noć! Sve u danu bogodanu, U plamenu silna maha, Bez niskosti i bez straha Hoću da mi sjaš. A plamenje — pesme mlade, Smerna čeda — smerne nade, Rodu da mi daš! Da moj rode, kruno zlatna, Dična kruno, kruno mila, U osmehu pujne zore Štono si se zažarila, Tebe zdravljam u radosti, U teretu i žalosti; Ta najlepši pokret duše Posvećen je tebi, evo: Sreću tvoju, bole tvoje, Sinak ti je plamno spev’o. Sad ti peva... A kad mu se pesma čista U dušmanskoj krvi smuti, Za tebe će izda’nuti!... Plamenovi razigrani! Plamenovi žiһa moga! Sjaj- glasnici, izaslani Iz srca mi vatrenoga! Potecite, pozdravite Mis’o zdravu, srca zdrava; Prigrlite moći mlade, Da ih nojca ne pokrade... Pritisnite vrela ljuba Na čeoce nove zore, Klanjajte se i vi žišku, Dok se sunce ne razgore! U Čereviću, 1867. II Zaplakale uspomene 11z života Živovana, Іz detinjskih srećnih dana, Karajući setnog mene. »Ne sećaš se!« šapuću m. » Ne voliš nas! « uskliču mi. Ja ih čujem, Živo planem, Nasmešim se, Pa uzdanem: Divna ružo, tugovanko! Setna lalo, nesrećanko! Zelen-kado, vragolanko, Još vas volim ja!... Slavujiću, dragin danče! Lahoriću, uzdisanče! Leptiriću, prvi znanče! Još vam spomen sja! Sija ruža, sija lala, K’o sunčana čeda mala, — Divan im je sjaj; Al’ recite meni setnom Šta ću voljom instovetnom Da dodirnem pre: Šta će mlado srce moje, Šta će pređe da opoje, U spomene ili nojcu Što mi evo mre? Ja vas štujem uspomene!... U srcu mi zora sine, Lakokrila miso moja U detinjstvo kad se vine... Kroz divotan velak beo Vidim što sam onda gled’o... Vidim onaj život ceo — Sve drugare hitre mile, Pa i tebe, dično čedo, Kraj izvora kako sediš, I od mene nestašnoga Lepe oči kako kriješ, I kako mi srećno viješ Kitne vence K’o detence!... Sad u vrtu srca moga Primilo se ono cveće, Pa me teši, mlađanoga, Umiljato... A na cveće i sad sleće, Slavujaka milo jato, Oj, iz doba nestaloga!... I peva mi pesme divne, Tešilice milostivne. Ja ih čujem, Pa im velim Da ih štujem, Da ih želim Kano majka sina mila Il” diklica nojcu onu U kojoj je dragog snila... Živi danci, Zlatni sanci, Ne korite mladog mene, Ja vam štujem uspomene! Jer me teše u žalosti, Jer me snaže u radosti, S njima pletem venac novi, Oj, u hitri plamenovi! Ne kori me, tugovanko! Ne kuni me, nesrećanko! Ne vređaj me, vragolanko! Još vam spomen sja!... I leptiru, prvi znanče! I lahoru, uzdisanče! I slavuju, mili ranče! Još vas volim ja!... III Znate l’ vijor silne moći Kad u nemoj, blagoj noći Iznenada Mir nadvlada, I dohvatom silovitim Krili mane, Prospe bes... Kad zapršte lomne grane Na drveću mrka gleda I padanjem hukovitim Množe tres; Kad podcikne s nedogleda Munja laka, I posukti iz oblaka Silna praska ubrzana Usiljena, razuzdana, Što propašću zemlji preti; Kad zadrhti kam, vrleti, Od strahote, I zastane bistar potok Što se ote Kršnom stenju iz nedara, — Od tereta pregolema Nojci tad se srce para... Bolno strepi... Kod onakih zvezda lepi’ Što joj sjajna venca pletu U zvezdanom vrtu svome, Što joj zbore Odozgore U treptanju milenome Svete tajne Vekotrajne; Kod meseca Što proseca Divnim sjajem kosu njenu, Gustu, crnu, raspuštenu, Što joj svetli brdo, dolju I u njojzi suzno cveće I potoka Bistra oka Što se šeće Po livada i poljana; Kod dušice lahorove Što tananom cveću gove I gorici ljubi granje Snažeći joj šaputanje; Kod slavuja, pevca mila, Štono ga je gora skrila U nedarca prezelena; Kod drugara mnoga njena U tišini raznežena, — Mora tužna sad da bledi. I da gledi Kako oblak suze lije, Kako grome besno bije, Kako tuže deca njena Nepogodom zastrašena... Teško joj je... Al tek što joj suza kane, Prva suza usijana, Tešiti je’ vako stane: » Silna sila izumreće, Vekovati s tobom neće U besnilu jadovitu, Zvezde će ti opet sjati, Lahor pira pirovati K’o i prije; A slavuj će miloglasni Opet ’nako lepo, tiho Uzdisanku da ti vije. « I — nojca je utešena. Jer što šanu suza njena, To se zbilo; Pa sada je opet srećna, Pa sad joj je opet milo, Jer se nađe jednim mahom U životu onom plahom Što joj duši milo godi, Jer se nađe u tišini, Jer se nađe — u slobodi!... Al’ recite, misli čiste, Al’ šanite, srca zdrava, Menja li se volja tako I u onog što u bolu O slobodi tekar sneva I zlatali mišlju otom Prežalosne grudi zgreva; I u onog što u tami Uzdišućn vene, čami, Onog što u bledoj noći I ne misli o pomoći, Što ne čeka bela dana, Što ne vidi sebe nikad Zlatnim suncem obasjana, — Donosi li sreća lepa Mila dara I za slepa, — Za guslara? Pa kako li krvca vrije, Pa kako li srce bije Njemu što o tuzi zbori, Što spominje sudbu lava Kome s čela ponos, slava Jednom sjaše, Koga znaše Guje naše Što u sramnoj, u nizoti Pod noge mu popadaše Kao niko!... Recite mi, srca zdrava, Kako li se guslar svik’o Na stihije pregoleme Što mu srce rastrzaju Na komade? Kako znade Slepo oko Preduboko Da zagleda u dubine Crne tmine, crne sene I strahote neviđene? Da l’ i njemu suza sjajna — Aoh, suza dugotrajna! Razvedriti nojcu može, Što ga grli ’nako vajna Za života?... I njegova mis’o smela, Što k’o bura burno sukne, Sa nabrana setna čela, Da li ona kao munja Samo sukne, pa umukne?.. I njegova suza da li Za trenuta samo žali, Ili kane Da mu šane: » Silna sila goniće te, Besna bura lomiće te Dok te traje; U srcu će da ti sjaje Krvav handžar! A u nojci duše tvoje Gromovi će da se roje, Sve dok grlo ne ispoje I životni plam, Dok u plamu ne izgoriš I ti, more, sam!... Dete beja’... Ne poznavah jošte jade... U srdašcu ništa drugo Ne imade Do — osmeja!... Vodiše me manastiru, U planinu srpskog nada, Da mi plane duša mlada Što počiva tad u miru, I da vidim, i da čujem Što i sada plamno štujem: Oh, guslara, nojcu slepu, Što nam zbori prošlost stepu Od vajkade, Što nam ređa nove jade, Suvo lišće mnoge nade, Badavade!... badavade!... Gled’o sam ga, sluš’o sam ga, Gledao sam strunu tanku Kako drhtni ubrzano, Kako pišti razdragano Kano srce slepa starca U teretu oteštano. Hvatao sam rečcu svaku Što mu s usne blede sleti, I ne pitah da li ću je U prcima čuvat smeti. Al’ se pitah dugo, dugo, Da li munja, da li grome, Što mu bedno srce lome, Uvek tako silno biju, Da l’ mu grudi — gnevno more — Uvek tako silno vriju?... Pit’o sam se kako znade; Al’ kad stade Slep-guslare Da prinosi krvne dare Neverama srpskog roda S kojih pade sjaj-sloboda, I kad kletvu na njih prosu Crnu, velju, nečuvenu, Plakao sam u zanosu... Drhtao sam kao prutak... Iz goleme kletve ote Tek doznadoh za grehote Što ih grešnik grešit’ može, I osetih tekar tada One teške srpske rane Što nas tište još i sada, Al’ ih donde nisam znao... Toga dana, srpska srećo, Prvi put sam u životu Za tobome uzdisao... Pa i sada, retke ove, Uzdisajne plamenove, Prati uzdah ’nako silan; Al’ utisak preumilan Ostanuһe sve do groba!.. IV Krasno li je doba bilo Kad je Dušan carovao! Kao soko svoje krilo, E, tako je Srbin znao Svoju snagu, svoju moć, — A u danu obasjanu Štono ga je radovao, Prezir’o je tuđu noć. S lica mu je sreća sjala, S krvna mača munje gnev, A duša mu nije znala Za kaštigu robovanja Što ga tužnog danas ganja Stolećima u podsmev! Dosta, dosta, kud һu više! Divna slika dana lepi’ U osmejku suznom strepi Po sred moga srca mlada. Suzan osmeh srpska nada, Meni veli: » Želi, momče, želi, želi Da celivaš sliku sjajnu Što j’ u dobu u značajnu Srbu sjala ’nako divno! Želi, momče, da je spaziš Baš u duši roda svoga Nesrećnoga, ranjenoga «... Aoh, nado, sestro mila, Lepo l’ si me podsetila Na Prizrena lepu sreću, — Lepo l’ si me usrećila Slikom lepom: Vidim sreću, vidim slavu, Vidim snagu gde se grli Sa razumom i sa voljom, Vidim srce zadahnuto Jačom verom, slogom boljom, Vidim cara neviđenog!... Aoh, nado, sestro mila, Lepo l’ si me podsetila Na Prizrena lepu sreću, Lepo l’ si me usrećila Srećnim carem! Dete beja’... Ne poznavah jošte jade... U srdašcu ništa drugo Ne imade Do — osmeja!... Pričaše mi o Prizrenu, O prizrenskoj zvezdi sjajnoj Što je Srbu dično sjala, Zvezdi što je sjat znala I sred bela, jasna dana, Koja nije izdisala Kraj sunašca ogrejana. Pričaše mi, pričaše mi... Pa i sad je priča živa Sa kojom me umiljato Mila majka uspavljiva, I sad čisto k’o da zvoni Svaki glasak reči oni Što se sliše, rastopiše U dubini duše mlade... O, pa čuj me, srpska vilo! Počuj kol’ko duša znade Iz dubine da prozbori! — Sve po redu, sve polako, Baš k’o potok što romori... U zanosu milenome Što je srce uzdizao, Gledao sam — na daleko! Viđao sam krunu zlatnu, Što sa čela uvenčana Milostivo odsjajkiva. Viđao sam — aoj, sreće! — Viđao sam cara — živa! Gledao sam na daleko... Viđao sam sjajne dvore Po kojima care šeta, Viđao sam, o veruj mi, Jer gledanju ništ’ ne smeta. Viđao sam carske svite, Viđao sam patrijarhe,  — Ili možda sveci behu, — Čit’o sam im veru svetu U očima, u osmehu Što je odsev dušin bio. Viđao sam mnoga kneza Što se mačem okitio, Vojevode smela oka, Gospoštinu, a bez broja, Mnoga tića, ognjenića, Ognjenoga, ljutog soja. Viđao sam Prizren celi, Viđao sam Prizren beli Gde s’ preliva i uživa Baš k’o more u koga se Mnoge reke srebro sliva.. Gledao sam na daleko! Viđao sam silnu vojsku Silna Srba munjevita, Gde se šali sečenicom Handžara mu ognjevita. Viđao sam sjaj-krstaše,  — O, kako su lepo sjali! Baš k’o da su sunca zraci Iz krsta mu izvirali... Pa ta sreća ponosita, Pa ta slava uzorita, Pa ti tiһi i krstaši, Sjaj-oružje, dika njina, — Ta divotna srpska slika A strašilo dušmanina, — Sijala je preda mnome. O, pa nemoj, draga vilo, Da se čudiš spevu čistom Što se javlja I ponavlja U odsevu istinome. Sve te slike milovane Što slikahu lepše dane Javljaju se, vilo, sada, Javljaju se zagrljene U plamenu razdraganom Što je maha zahvatio U detinjstvu jošte ranom, Pa kad slike uzorite, Pa kad slike ponosite Poizređam ’nako verno, Duša će mi biti jača, Radovanje — neizmerno! ","Rodoljubiva poezija"
"Za tvoju Slavu svetli Care Što i sad vladaš u nama, Koji čuvamo slave stare U molitvama i na strunama! Ali je crno doba za nas Otkad je ovo kaljeno: Sve je na pazar pošlo danas, Sve slavljeno i voljeno. Za tvoju Slavu svetli Care, Neka svak pehar popije – Jer su spopale pute stare Zmije i ljute škorpije… Kuda su pošli svi trofeji S vojskama tvojim smelima, Sad stoje sluge i lakeji Svi s oborenim čelima. Za tvoju Slavu svetli Care, Care nad trima morima! Zli žreci danas pričest kvare; Guba je u svim torima… Nad tvojim carstvom mrak se širi, Vetrovi crni duvaju: Sad našu savest brane žbiri, Lupeži blago čuvaju.","Rodoljubiva poezija"
"Pobeda će preći sve puteve naše, I oglednuti se u dnu sviju reka; Umirućim dati kap iz svoje čaše,  A novorođenim kap otrovnog mleka. Ova ista polja što krv jednih zali, Urodiće drugim pričešćem i hlebom; I trag ovih istih što su danas pali, Videće se sutra kako svetle nebom. Jer docnije krupni ognjevi da planu, Treba iskra onih što umru u sjaju; Samo zore koje iz očaja svanu, Prokažu grob pretka i put naraštaju. Jer je otadzbina samo ono kuda Naš znoj padne gde je krv očeva pala; I plod blagosloven rađa samo gruda Gde su mač zahrđan deca iskopala. Samo buktinjama zbori se kroz tmine; U zrcalu mača budućnost se slika; Preko palih idu puti veličine; Slava, to je strašno sunce mučenika.","Rodoljubiva poezija"
"Mi nismo poznali vas po zastavama, Ni vaše heroje „od lavova ljuće” Sve na kolenima vukli ste se k nama Noseć mač ubice i luč palikuće. Bez buktinja ide ta vojska što ćuti, Požar sela svetli za marševe gorde… Vaše gromke himne ne čuše nam puti: Nemo ubijaju decu stare horde. Polomiste više kolevki, o srama! Nego herojima otvoriste raka, Podaviste više njih u posteljama, Nego što ste u krv srušili junaka. Uzeli ste oči freskama sa svoda, Glave kipovima heroja iz bajke; Spržili ste seme u strahu od ploda, I reč ubijali ubijajuć majke! Presiti se zemlja od krvavog vala, Ali vam pobeda ne osvetli lice; Jer lovor ne niče s bunjišta i kala, On je za heroje, a ne za ubice!","Rodoljubiva poezija"
"Naši će im vetri pepeo razneti, Spraćemo sa stene pogane im stope: Zaboli smo koplje na velikoj meti, Sad je put naš nalik na sunčane snope. Pašće paučina na mečeve grube, A skromno će ralo opet da zasvetli; I kao što juriš sad oglase trube, Uranke će mirne da javljaju petli. I poći će k slavi odmah od početka Nov porod sve tragom naših legiona, Blažen, u kolevci on ču kako pretka Prati u legendu glas pobednih zvona. Znaće da je samo ona zemlja svetla Gde nikad još nije pala suza srama; Gde su deca na mač ime oca metla Što živi u himni i u molitvama.","Rodoljubiva poezija"
"Na mekom, toplom krilu Jedinka sina njiha, Ljubi ga noć i dan; Cvećem mu vlasi kiti, Pesmom mu sladi san. Raste joj sinak, raste, Na svoje noge staje, Vasceo majčin svet – Oh, nije šala, nije: Na grani jedan cvet. Raste joj sinak, raste, A majka dršće, strepi, U nežnom srcu svom, Da ne bi na cvet pao Iz vedra neba grom. Raste joj sinak, raste, Jedino blago majci Koje joj dade Bog. Ko ne bi brižno čuvo „Zenicu oka svog?“ Raste joj sinak, raste, Majka bi zvezde s neba Skidala svaki čas, Da sinku, svom jedinku, Od zvezda splete pas. Sinak se snagom paše, A majka sneva svate, Veselja nada svog; Topi se od milina Kraj sina jedinog. Al’ začu s’ bojna truba: „Za Srpstvo, za slobodu!“ – Majka mu paše mač. A kad je pao, niko Nije joj čuo plač.","Rodoljubiva poezija"
"Malena sam... i ptica je mala što se nebom u svet zavitlala. Lako j' ptici, ptica ima krila, aoj, krila, kad bi moja bila! Pa da pr'nem po srpskome svetu, ne po rosi ni mirisnom cvetu, već po zemljam' što se srpske zvale, gde god nađem Srpkinjice male da im padnem na te grudi bele, da im kažem: Blago tebi, sele, blago tebi koja imaš majke, imaš majke, imaš i babajke! Malena sam... i cveće je malo što je svojom dušom mirisalo. Lako j' cveću kad mirisat' znade pa izlije sa srdašca jade! Da sam cvetak, kao što sam mala, ja bih srpskom svetu mirisala. Pa bi došle Srpkinjice mile, mnome bi se lepo okitile, met'le bi me za te grudi bele, a miris bi govorio: Sele, blago tebi koja imaš majke, imaš majke, imaš i babajke! Malena sam. .. i zvezda je mala što se tamo gore zasijala. Lako j' zvezdi, ima svoga sjaja, a ja imam samo uzdisaja! Da sam zvezda, kao što sam mala, na srpskom bih nebu zasijala, izišle bi Srpkinjice male pa bi zvezdu željno pogledale, a zvezda bi govorila sjajem, dičnim sjajem, srpskim uzdisajem: Blago tebi koja imaš majke, imaš majke, imaš i babajke! Al' siroče - hude moje sreće! - Nit' sam zvezda, ni ptica, ni cveće. Srpkinja sam s dična Srbobrana, dična grada još dičnijih rana! Kad se- setim gde sam se rodila, kad se setim, tad mi niču krila, kad se setim, ne treba mi više, tad mi srce kao cvet miriše; kad spomenem dičnu Srbadiju, tad se dižem više zvezda sviju, više zvezda - do Boga miloga, pa ga molim, a rad srpstva svoga, da ga čuva, vesela mu majka, - Srpstvo j' meni majka i babajka!","Rodoljubiva poezija"
"Ti čista vodo iz kaljavog vrela, Ti čegrtaljko slobodnih načela, Pod lorfom lava diplomatsko šiše, Drombuljo stara politike više! Glasilo lova, parade i smotre, Ti dugo puto ministarske lotre, Crvenom krestom napućena ćurko, Ti slatka, lepa, otrovna pečurko! Ti sitna buvo nazadnjačkog svraba, Preslico prašna kukavičkih baba, Bezuba sliko od Kervera stara, Na zlatnom lancu gospodskog litara, Neverna vero svakog gospodara - Nema ti para!   Ali ga umeš govorit na zvezde, Šta fazani rade, kako konji jezde, Kako se zdravlja pri ovom astalu, Kako se igra na onome balu. Hoćeš da osvetiš žmirom tvoje lampe (Risum teneatis) dostojanstvo štampe. Po našem polju kao mahnit đipaš, U našu čorbu mirođiju sipaš, Na našem odru o slobodi sanjaš, A u svom budžaku batini se klanjaš, Jezero naše besmisleno mutiš, A u svom domu ka zaliven ćutiš. Ti li si glasnik našeg novog veka, Junačkog roda, Veljkovog porekla! Ti li si barjak šumadijskog žara, Ti usklik jasan junačkih nedara!! Ti li si izraz nade boljih dana, Ti li krčiš puta napretka valjana, Ti li si branič tih jedrih sinova, Srbije svete dičnih sokolova, Ti li si vođa budućnosti krasnoj? - Ti gladna mačko na slanini masnoj. A teraj samo, teraj tako dalje, Pravi te Srbin svaki skroz poznaje; On i kad drema, a i kad se sprema, Za tebe ne zna, kao da te nema. Samo se mani našega pazara, Ta svako sebi svoju sreću stvara; Kad nisi junak na ognjištu svome, Nemoj ni kod nas vijati fantome, Ti teraj svoga posla ćoravoga, - Možda ćeš tako razveselit koga. Uči junake da vratove lome, I kako se beži na konju dobrome, Kako se skače preko barijera, Kol'ko j' od Isla do Svetog Mihela, Kako se od Srba grofić Šandor stvara, - Tu će tebi biti boljega šićara.","Rodoljubiva poezija"
"Za večerom Lazar sedi, Sutra ide Vidovdan, Pogružena njega gledi Srpske vojske smućen stan. S upaljenom voštanicom Nad Lazarom genij stoji, Skorbnim licem k tronu sudbe On upravlja pogled svoj. „O, ukloni, svemoguća, Ovo od tvog naroda; Nije narod, nije zemlja Gdi ne cveta sloboda.“ Al’ bezglasna stoji sudba, Oko nje je užas, strah; Dečanskoga krv obliva Pri podnožju njenom prah. U suzama Dušan tone, Kotrlja se strasti smet, S prebijenom voštanicom Osvetljava genij klet. S tužnim srcem sad iščezne, Smrtni Srpstvu kuca čas; U prsima svaki nosi Svoje sudbe gorki klas. Vražda seje ljuto seme, Vera s zove neverom, Vuk se diže, Miloš pada, Miloš, dika rodu svom. Burno sviće Vidov danak, Da opravda prošlu noć, Al’ je slaba ruka ljudska Gdi s’ protivi viša moć. Nije l’ Rima drevnog sila Polubožna negda bila? Sve razdora sruši vlast; Leti Srbin, leti voljno Na Kosovo, polje bojno, Nagli svoju u propast. Sablje zveče, Brda ječe; Krv se lije, Srce bije. Konji vrište, Majke pište, A junaka rane tište. Složno, braćo, Srbin bije; Miloš gdi je? Murat leži, Turčin beži, Srbinu se sreća smeši. No Vuk kleti Ropstvom preti; Lazar pada, Sve propada, Ah, nadvlada Turčin ljuti, — Boj ućuti. Srpsku slavu, srpsku sjajnost, Srpsko ime, srpsku znatnost, Sve proguta Vidovdan. Ništ’ na zemlji postojanog! Danas veseo, sutra tužan, Danas silan, sutra sužan, Danas bogat, sutra dužan, Danas slavan, sutra ništ. Vreme ide, vreme beži Bujnim stremom, bujnom hukom, Sve razdire kivnom rukom Kud manito smrtni teži. Juče strašan, danas smiren, Juče važan, danas prezren, Juče slavan, danas potren, Juče silan, danas rob.","Rodoljubiva poezija"
"Gdi je Prizren, slavni grad, Gdi su carski dvori? Gdi Dušanov zlatni vek Što čudesa stvori? Sve proguta Kosovo, Ode srpska slava, Gdi su bili gradovi, Sada raste trava. Kosovo, crno polje, ti Srba druže neverni, Komu cvetom cvetaš, kom’ li se resiš tako? Vesnom suvo tvoje promenjuješ lice pečalno, Al’ preskorbne spomen bede promenit ne znaš; Žarom reke tvoje zasušuju obraze vlažne, — Potoke suza naših tko će osušit igda? Besna, pusta neslogo, Kćeri adske zmije, Gdi bi znala živiti Da Srbina nije? Čedo strasti, nesrećo, Brza u slepoći, Kad Srbina nestane, Kom’ ćeš onda poći? Hodite, setni potomci, spravljajte majci opelo, Snažna bivša negda, Srbija mrtva leži. Narod bez svesti stenje, jer strasti je trzaju mrtvu, I slepoća duha crni joj iskopa grob. Gdi je Srbije grob? Je l’ Kosovo? Marica? Prilip? Ah, sva bedna zemlja opšti plačevni je grob. Srpski rode, prekidaj Grozne suze prolivati: Mrtva leži tvoja mati, Tvoja slava, tvoja dika. Crni slovi neizgladni Na grobu joj natpis reži: „Ovde Srpstva majka leži, Od sinova ubijena.“ Pitaš gdi su gradovi, Gdi su carstva mnoga, Kud tolike prestole Sudba vrže stroga? Pitaj bolje gdi je mir, Gdi je sreća stalna, Gdi ne stiže nesreća, Bleda i pečalna. Beda u pustinji, beda u gradu, u stanu i vesi, Beda gnjavi svaki prostrane predel zemlje. Zlato i svila pokriva prsi pečalne i bolne, Ispod osmeja skorb brižljivo davi srce; Radosti retke kaplje u gorčini čeznu obilnoj, Kratke veselja čase stoguba napast prati. Kad ozbiljna smrt nastupi, Zašto plačeš, o čoveče? Zar su bude morske preče Neg’ bezbrižan mir u zemlji? Slava, sila i bogatstvo Promenljiv je obraz mraka. I gordinja taje svaka, I ostaje večno — ništa.","Rodoljubiva poezija"
"Od Bosne se turska vojska silna ljuta diže, Sablja seva, puška puca, četa četu stiže, A Drina se plačem guši, Mačva teško diše, Jadar sa njom i Pocerje i Šabac uzdiše. Oblak se vije, Sunce se krije Serbiji. S Deligrada, Negotina i Kladova tutnji, A Morava predaje se gorke sudbe slutnji; Već i Petki javljaju se silna groma glasi, Beogradu udaraju grozna roka časi. Suze, ah, lije I prsi bije Serbija. Srb Srbina dovikuje, k obrani poziva, Diže glase do nebesa i Boga priziva; Rusa viče i nariče, sinji puca kamen, Ali Moskve više nema, svu proguta plamen. Pomoći nije, Žalost, ah, pije Serbija. Bolan Đorđe u Topoli u postelji leži, Desna ruka klonula mu, Turčin većma s’ ježi. Već pogibe hrabri Veljko, desno pade krilo, Ustava se provalila, burja prodre silno. Jauk se čuje, Vrag lance kuje Serbiji. Zalud Vila sa planina biljem Đorđe diže, Pritisnuta sad Serbija veće slabo diše; Nit’ se grudma ustavljaju gromovni udarci: Đorđe brodi preko Save, i deca i starci. Glave kad nije, Ni srca nije Serbiji. Ostavljena skorbna majka neutešna gledi, Prekosavskim carskim Srbma plačevno besedi: „Primite mi u zagrlje moju decu dragu, Hlebom, vinom i ljubavlju dižite im snagu. Brat vam se vije, Nek’ srce bije Srbinu. Ah, hoće li božje oko Srba ozariti, Hoće li se kadgod sunce opet nam roditi, Ljubvom, slogom i junaštvom krst i obraz belit, I kroz silne ove muke večnom slavom svetlit? Gde srce bije, Tu s’ svetlost vije Serbiji. ","Rodoljubiva poezija"
"I sada Mi priviđenja razbuđuju ponoć snovnu, bledi redi od obraza, bližnje duše, drage seni, oživele uspomeni izumrlih prijatelja. Ama nisu javilici od podoba drevna doba, ne nude se duši mojoj mirisima bosiočkim iz davnine mučeničke: već mi disak zagušuju jučeranjim zadasima životova razilaza, te besamrt vida svoga spomenima začinjući samrtničke ništavosti, istu sudbu kô da kažu užasnutom posmatraču. Nebne misli zemni borci, dušinome svakom zraku, svakom ljudskom žrtvenjaku uzastopce u povorci; u ponoći hladne groze gomilina nehajanja zanesenom dušom nose sanovanje svetlij' dana, da prosvetle svetsku tminu; al' umesto sevlju nji'nu da uteče svetski mrak: munjsko umlje kako sinu, te obasja priokolje. još su samo vid'li bolje vekoviti neprozrak.","Rodoljubiva poezija"
"Oj Srbijo, mila mati, Uvek ću te tako zvati Mila zemljo, mili dome Na srcu je slatko tvome. Srećno živet ko u raju, Gde miline večno traju U tebi ću srećno tek Provoditi ovaj vek. Podigni se mati mila, Da nam budeš što si bila, Jer si tužno robovala, Dugo suze prolivala. Sunce ti se već rodilo, Koje ti je zašlo bilo. Na kriocu svagda tvom Uteha je srcu mom.","Rodoljubiva poezija"
"Da, bodri Vuče! Ljute iz nužde su Premnogi dobri Serbije sinovi, I mirni, nježni sercem, dušom, Tuđem nezavidni srebru, zlatu, Oravši rado svojima volovi, Po lepim, toplim, plodnima predel'ma, Ocena svojih žitne njive, Ručak i užinu čekajući, — Znaš, zgotovljenu prabapskim načinom Od vernih ljuba, — nevine desnice Hajdukom dali, koji zverski Lesu po gustomu blude bedni; Umisle hiščne vseljuju v hladnu grud; Po zemlji najpre maternjoj prostiru I smrtni strah i trepet; potom Prehode Savu i Dunav, Tisu. I tiha reka stranima vodama Uvis dignuta, sopstvene bregove Obara, topi tuđe njive. Gibelj su strasti bez uma krepka. Beskrvne ruke onima v četi toj. A drugi, rođen s većima silama, A k dobru nevešt skloniti se Turčinu zlobnu za odmaščenje, Kak' lav razjaren zeleni leti v les, Na rasputice, planine, v doline, Za plenom svojim, čalmom sjajnom; Napada bogate dvore bujno. Gord, sebe voždom smelima predstavlja; Taj čas Mars prospe plamen nad Serbijom. Saziva s Šturca mudra vila K obrani zemlje junake serpske: „O hrabri, čujte! Gluvo je doba sad. Za vas bdim, jadna; s plačnima očima Pod bledosjajnom lunom gledim Levo na Drinu, na Timok desno. Jošt braća, sestre, ocevi, matere I krotka deca slatko počivaju. Kakva ji, bedne, kod vas živih Žalosna sudbina sutra čeka! Već danas serpska padoše svetila Pod mačem zlobe: Rečiti Aleksa Nenadović, i s njime drski Birčanin Ilija, dobri Ruvim! A kamo, gde su plemena vašega Izbrani proči? Kroviju njihovom Kristalne pređe bivše struje Sve porumeniše suncu na žal. Vi mojim rečma serca otvoriste: Junačke hitro skačete na noge. Da, tako treba, lozo slavnih! Lavovi rađaju ravne sebi. Pohvalna dela snimaju pređašnju Svu ljagu s čela, daju mu večni blesk. A pokriveni mrakom, stidom Grbovi lenivih naslednika. Istreb' te smest'ju žestoke dahije Iz zemlje vaše, s njima i njihove Pod skvernom platom krvožedne Samomu Stambulu strašne horte. Mišar i Štubek, Senica, Čučuge I Svileuva, s njome Ivankovci, Salaš, svedoci biće vašeg Duha neustrašljiva, hrabre mišce. Za vas već rastu lavri na Prahovu, Na Varvarinu, tam' na Suvodolu, Vračaru, dugim i širokim Ponikvam, lozničkom polju ravnom. Vam krstozračne vejaće horugve Na gordim stenam' zidanim' pradedi. U prethodnicam' Serbijade Uz gusle pevaće s' ime vaše.“ Tronuti njenim iskrenim glasom, svi V polk blagorodni, česnu pod zastavu, Za ime, čest i slavu roda, Zemlje za slatku svobodu lete, Na sve, kak' munja, strane potekoše, Čeljust u adsku vrgoše tirane. K svobodi otvorene dveri; Pobeda j' pravim junakom skora. Ti vide, Vuče, međ njima hrabrstvene Tam' Obiliće, ovde Kosančiće I Topličane, starog Juga Sinove, — mačeve ognjesevne. Ti, srećni, vide krasno pozorište, Na čas gde vergše Marsa ljubimci mač, Minervi čistu žertvu nose, Njoj preporučuju čeda svoja. Tak' rodu hrabru skiptrom pod železnim, Pod jarmom, bičem, jedan k varvarstvu šag, A s nogu lanac odrinuvšu, Vraćaju s' krasote uma, serca.","Rodoljubiva poezija"
"Domovina se brani rekom i ribom u vodi i visokom tankom smrekom što raste u slobodi. Domovina se brani cvetom i pčelom u cvetu makom i suncokretom i pticom u letu. Domovina se brani knjigom i pesmom o nebu sestrinom suzom i majčinom brigom i onim brašnom u hlebu. Domovina se brani lepotom i čašću i znanjem domovina se brani životom i lepim vaspitanjem.","Rodoljubiva poezija"
"Ne znam kojim rečima – drvenim, kamenim, ili vodenim, ili plamenim, ječmenim ili ražanim – da im kažem: da onaj, ko ima na zemlji i u kesi, u podrumima, na tavanima, u kacama, u loncu i dzaku, a nema u pepelu, od jedne varnice ostane siroma; a da onaj kome je pepeo blago ni u tuđini ne ostaje bez doma. Kad vidim kako u miru ispustiše ono što su odbranili u ratu, i kad ih čujem kako u mraku opet, devet, i sto devet, prevareni puta, deseti, sto deseti, i tristoti put, pred istim đavolom sabiraju snage, ne znam kojim rečima – osinjim, pelinovim ili zmijskim – da im kažem da - ne znam kojim rečima: uljanim, hlebnim ili vinskim – Boga mole da ih, ne od grmljave topova, nego od zujanja muva, ne u ratu, nego u miru čuva! Dok silnici jedan drugom, našim rukama, zlatnu sa glave otimaju krunu, dok jedan drugog tom krunom nadsijavaju, u strašnom ratu, i u još gorem miru, ne znam kojim rečima – ozeblim, gladnim ili žednim – da im kažem: da kruna nije zlatna kapa na glavi: kruna je so na pečenom krompiru.","Rodoljubiva poezija"
"Kradu mi pamćenje, skraćuju mi prošlost, otimaju vekove, dzamijaju crkve, araju azbuku, čekićaju grobove, izdiru temelj, razmeću kolevku. Kud da čergam s Visokim Dečanima? Gde da predignem Pećaršiju? Uzimaju mi ono što nikome nisam uzeo, moje lavre i prestonice, ne znam šta je moje, ni gde mi je granica, narod mi je u najmu i rasejanju, pale mi tapije i zatiru postojanstvo. Zar da opet zatrapim Svete Arhangele? Da mi pomunare ponovo Ljevišku? Očni živac su mi odavno rasturili, sad mi i beli štap otimaju, žrtveno polje sa krvavom travom ne smem da kažem da je moje. Ne daju mi da uđem u kuću, kažu da sam ja prodao, zemlju koju sam od neba kupio neko im je obećao. Ko im je obećao, taj ih je slagao, što im ne obeća ono što je njegovo? Zato jurišaju na mene udruženi kivni što sam ih poznao.","Rodoljubiva poezija"
"Vetar je iz oblaka na naša lomna ramena pao pa smo se svi stresli u robijaškom krugu. Dunuo je sa oblaka vijor i spustio u nas mržnju, mećavu hladnu i tugu. Odakle, odakle nam dolaziš, oblače crni što si se nad Šlesku nadvio, odakle si umoran stigao, i ovde pao, i savio nam glave? Što si nam glave savio? Da li si na uranku bio u rodnom našem kraju? Mesto da nam venac đurđevski baciš od cveća i mlade trave – venac što jutros rano nad zemljom mojom visi – zašto nas u kolo splićeš, ovo snežno u maju? O, da li si na uranku bio u našem rodnom kraju? Od zavičaja – nisi! Da si sa Save pošao, zar se mećava ova ne bi rascvetala u dugu, da si sa Drave došao, spustio bi tek olistalu vrbu u ruke svakom mom drugu, da si se sa Tare digao ti bi mi izvorsku vodu, bistru, nasuo da se njom rano umijem, da si sa Šare stigao, zar bih poželeo, druže, jutros da se ubijem?","Rodoljubiva poezija"
"Da nije još ove noći da nam sećanja ugasi i mutne ove žudi, da nije još ove noći nikad ti, druže, ne bih mogao doći, zalud bi čekala moj korak da te iz samoće razbudi! Da nije još ove noći da nam nebo sklopi, ovo grdno, i naše oči, da nam ove noći nije zar bih još znao kakve su tvoje oči, zar bih se sećao kakve sve boje krije nebo Srbije? Da nema još noći ove da nam javu uspava i bistre probudi snove, da ove noći još nema, nikad, ah nikad Morava protekla ne bi između ovih žica, i zar bi ikad, u pustoj ovoj Šleskoj zalistala lipa, do oblaka golema, i u granju njenom zapevala ptica! Da noći ove još nema!... – Šta sužnju crnom ostaje? Noć neka dovek traje!...","Rodoljubiva poezija"
"Nek se ovaj vijek gordi nad svijema vjekovima, on će era biti strašna ljudskijema koljenima. U nj se osam blizanacah u jedan mah iznjihaše iz kolevke Belonine, i na zemlji pokazaše: Napoleon, Karlo, Bliher, knez Velington i Suvorov. Karađorđe, bič tirjanah, i Švarcenberg i Kutuzov. Arei je, strava zemna, slavom bojnom njih opio i zemlju im za poprište, da se bore, naznačio. Iz grmena velikoga lafu izać trudno nije, u velikim narodima geniju se gnj'jezdo vije: ovde mu je pogotovu materijal k slavnom djelu i trijumfa dični v'jenac, da mu krasi glavu smjelu. Al' heroju topolskome, Karađorđu besmrtnome, sve prepone na put bjehu, k cilju dospje velikome: diže narod, krsti zemlju, a varvarske lance sruši, iz mrtvijeh Srba dozva, dunu život srpskoj duši. Evo tajna besmrtnika: dade Srbu stalne grudi; od viteštva odviknuta u njim lafska srca budi. Faraona istočnoga pred Đorđem se mrznu sile, Đorđem su se srpske mišce sa viteštvom opojile! Od Đorđa se Stambol trese, krvožedni otac kuge, sabljom mu se Turci kunu - kletve u njih nema druge. Da, viteza sustopice tragičeski konac prati: tvojoj glavi bi suđeno za v'jenac se svoj prodati! Pokoljenja djela sude, što je čije daju svjema! Na Borise, Vukašine, opšta grmi anatema, gadno ime Pizonovo ne sm'je kaljat mjesecoslov, za Egista uprav sliči grom nebesni, sud Orestov. Nad svijetlim tvojim grobom zloba grdna bljuva tmuše, al nebesnu silnu zraku što ć' ugasit tvoje duše? Plačne, grdne pomrčine - mogu l' one svjetlost kriti? Svjetlosti se one kriju, one će je raspaliti. Plam će, vječno životvorni, blistat Srbu tvoje zublje, sve će sjajni i čudesni u vjekove bivat dublje. Zna Dušana rodit Srpka, zna dojiti Obiliće, al heroje ka Požarske, divotnike i plemiće, gle, Srpkinje sada rađu... Blagorodstvom Srpstvo diše... Bježi, grdna kletvo, s roda - zavjet Srbi ispuniše!","Rodoljubiva poezija"
"Ja osećam danas da u meni teče Krv predaka mojih, junačkih i grubih, I razumem dobro, u to mutno veče, Zašto bojne igre u detinjstvu ljubih. I prezirem tugu, zaboravljam bolju, Jer u meni teče krv predaka moji', Mučenika starih i junaka koji Umirahu ćutke na strašnome kolju. Jest, ja sam se dugo sa prirodom hrvo, Uspeo sam — sve se može kad se hoće — Da na ovo staro i surovo drvo Nakalemim najzad blagorodno voće. I sad, ako plačem kad se mesec krene S oreolom modrim niz nebeske pute, Il' kad stare šume, čarobne sirene, Jedno tužno veče zlokobno zaćute, Ja osećam ipak, ispod svežih grana I kalema novih da, ko nekad jaka, U korenu starom struji snažna hrana, Neiscrpna krepkost starinskih junaka. Sve iščezne tada. Zaboravljam bolju, A preda me staju redom preci moji, Mučenici stari, i junaci koji Umirahu ćutke na strašnome kolju ...","Rodoljubiva poezija"
"Nek sunce sija, nek cveće cveta Sva moja mila nek krasi mesta, Ali za mene iščezlo sve je, Ni na što duša s' moja ne smeje. Osećanja je usahlo more Kojim je srce brodilo moje, A sada reka druga se pruža Iz koje samo izvire suza. U njoj se sunce života moga Sa svoga svoda jošte niskoga Ogleda mutno, a njeno ime Zove se žalost, teško tom s njime. Pod tom tegotom moj život struku Skršenom liči, a u svom krugu Kao da meni ovoga sveta S gorkošću sudba samo doleta. Znam od kud takve donašaš glase — Samo se srce žaluje na se Što ne uztegnu u sebi čuvstvo — Ali kad s žarom obima Srpstvo. Srećno da si mi, ti Srpstvo, na vek Ovo je svog mog života odjek; Jer su pesmama umukli glasi. Kako su mi 'vakvi nastali časi. Sreća ti bila lepa, ko ruža, Pa neka sudba men' pelen pruža — Kad će i duša srećna mi biti Ako mi sreća tvoja grob kiti.","Rodoljubiva poezija"
"Na ruku bledu glavu je nag’o, Pa se duboko put zemlje sag’o. Da li sa bola od rana teških, Štono ih daju bojevi viteški? Ili sa čežnje za silnim blagom, Za kakvom lepom odnetom dragom, Što beše jedia uteha snažna Za takva junaka, smela, odvažna? Čelo mu mutno — u crnoj boji Ka’ burno more otvoreno stoji; Po njemu bore, k’o vali morski, Kada ih krene taj vetar gorski Kupe se, dižu, sležu se, nižu, Kažu, da bolnik oseća grižu; A da l’ od svesti prekora grešnog, Ili od bola srca neutešiog? — Žalosne bore kupe se, slažu, Al’ zato ne znaju ništa da kažu. Smršenu kosu vetar mu kvari, No zato jadnik ništa ne mari; Ne gleda oblak potmuo, kleti, Što zemlju pljuskom zasuti preti; Ne čuje viku grmljavine jake, Što munju pušta sekuć’ oblake; Ne plaši s’ groma, što stenje krha, Što brda cepa iz dna do vrha: Gluho mu uho, a oko tavno — Ne čuje ništa, ma ko mu s’ javn’o; Njegova glava puna je misli, A mračno srce boli pritisli. Obraz mu taman a mutno oko Upalo s’ teška bola duboko; Jedva se vidi zračak mu bledi, No opet zato, rek’o bi, ne gledi, Rek’o bi, slep je... Nad njim se nižu vrleti gole, Sa njih se vidi daleko dole Ravno — Srpskome oku crno, kukavno. Po travi rumena prolivena krv; A po toj svetoj rumenoj reci Lagano plove teški odjeci, Što se u smrtnom rađaju bolu, Te se muklo razležu po dolu; Čuje se jošte i škrgut zuba, Kao lom strašan mramorna stuba, Kada pod silnim teretom pada. Kosovo to je... Po njemu leži satrena nada, Najbolji srpski deli-junaci, Kao sunčani poslednji zraci, Kad se u mutni gube oblaci. Misao daleka pamet mu nosi — Ne po cveću i čistoj rosi, Nego po bolu lanaca kletih, Što će ih prvo jutro doneti, A kroz muku potonjih dana — Jer srpska sila leži skrhana. Eno ga, diže teretnu glavu, Pa je sve većma iziosi na javu; Očima mutnim u maglu gleda... Čini mu s’ vidi tamo daleko, Gde mu napada dvorove neko, I vidi ruku i vidi lice Njegova doma krvne ubice; Oseća zadah paljevine jake I dimove, ka’ tavne oblake, Kad se u pustoj navali sležu, Pa zemlju prlu tavnilom stežu. Čini mu s’ dvore proždire plamen, I kao «pomoć» iz sobe male Da su nevine duše vikale — I još se čuje: Ne daj nas, ne daj! ta, oče, gde si, Pomoći deci zar gotov nesi? Živo ugljevlje dušu nam pali, A slatku majku vuci napali! Evo ti, babo, deca pomreše, A majku slatku Turci odneše!... Bolovi teški gare mu lice — Gadno stvorenje decoubice, Čini mu s’ pred njim celcato stoji, Pa niti bega, nit’ ga se boji. Ceo se stresa sa crnih muka — I još se diže ranjava ruka, Vazduhom maše — pa opet pada; A kleta slutnja, što život kosi, Opet mu nove reči donosi: Oče — gle! majka njima se ne da, Hrabreno stoji kamena, bleda, Očajnom rukom naprla nož!... A on se samo u boji menja, K’o lik umiven bledoga stenja. Kad s neba odu šareni zraci, Pa ih zamenu mutni oblaci. I opet čuje: Ta, oče, oče, eno ih, jure, Da majci dragoj u grlo sjure Ubojni nož... Pa onda sa bola na kamen seda; I još mu s’ čini, kao da gleda, Da verna ljuba zagrli čeda, Pa onda onako kamena, bleda, Juriši na prvog dušmana svog — A jadnu decu, gle plamen guta, Šiljuć’ ih nebu, da ih čuva Bog. Haj! to je tuga, što žeže grudi, Te se očajnik naprasno budi, I uzdišući viče, preti, Na nebu da će Turkom da s’ sveti. Pa tako preteć’ na razboj ode...                   Sunčanom zraku palo na žao, Te se sa mutna neba sišao, A večer tiha spustila krila (I ako j’ Srpstvu prokleta bila) Te čistom rosom sa mutnih čela Znoj junaka ranjenih odnela: Poslednji napor otpora jaka, Što guta sile snažnih junaka.","Rodoljubiva poezija"
"Gledam: za suzu srpskih terena, kao u 'albi, zamiču bratstva — udišu, usput, miris od sena. Slušam i 'agor: kao kad pastva hrišćana kreće, zorom, u žetvu. Kud li da pođe ovaj tumarač; s raskršća kog li Mesečev cvet mu tabane praši, skupiv u 'arač pucnjavu letnju — s koje već prska, s pčelom u mesu, šljiva — a srpska? Šklopoće, drči otpadak smisla — opanak krpljen: praslika trenja zemlje i zvezda, Srbija s visa jaglike bere s unezverenja moje jednine, što se kotrlja, odskače, tumba, sva u mutljagu stvarnosti mučne, čija se brlja oseća svukud — vonja po tragu vizija lepih, s kojih tek prska, s bregova plavih, šljiva — a srpska. Voćke kad rade, počne i zbrka u pesimizmu: čaške treznoće, bačve pijanstva čin su i svrha dvojnog jedinstva, koje me hoće smaći sa kičme nepostojanja rodne blizine, što se rascveta po siromaštvu svakojih grana, tužna u dvoru davnašnjih leta, s čijih se krošnji, orah kad prska, blisko zaplavi šljiva — a srpska. Kapni mi, tropno, trudna od zrenja, poput dobrote kojom se prašta: nije mi lako biti sred vrenja kad se raskipi s jesenjih bašta. Šljivov je vidik razgranat, širok, ali i loman — gotov da kljokne. S njega se čovek, Božiji prirok, u nadahnuću, otisne, propne u ozarenje: svemir gde prska, složno gde prašti šljiva — a srpska. Dremaj, težino tamjana modrog: ti si mi grimiz s Tajne rođenja, spomen na sofru modrila rodnog, čemu se vraćam iz otuđenja, noseći krpe svakojih prnja. Spavaj, pod rodom, letino blaga, strovilom kljukni kad se skotrlja jesen sa brda. — Neka se strada: meni, po glavi, krši se, prska, s krunom o nebu, šljiva — a srpska.","Rodoljubiva poezija"
"Isplivah na groblju, u nesvesti, kao modar rak. Vaznesen u zelenom vrtlogu, iz bezdana. Sa neba je u svet oticala noć zvezdana, a Mesec, u tamu, spuštao svoj poslednji zrak. Bezmerno je svitalo i ja, neizvesna sen, za ostrvom ovim, osunčanim vukodlakom, još u mutnom snu, u vale i pene raznesen, poskočih morem rujnim, na igru lak, i lakom. Pogledah uvis, da li je to mesečine prah, ili je ledeni vir zore, što mi guši dah? Nisam znao da mi, trešnjom i bistrim potokom i strasnom vitkošću devojke, njinom pritokom, Ona to već, iz daleka, kolena prebija! Prvi put izgovorih: Serbia. Porođajem u tuđini, pod zamrzlim snegom, hraniše me tvojim glasom, slabošću i negom. Spustiše me u nemoć detinjstva, da te volim i brigom, za Tobom, za ceo život, obolim. Poviše me u bedu, da Te divnu, rajsku, znam, ali ne dodirnem disanjem i ne sagledam. Trideset godina da čekam da mi se javiš i zenicom tvojom, groznom, nad zemljom zaplaviš. Talasaj, miluj, spavaj – kao jarak sad čeka zavičaj, da trulim, i da se nikud više ne vinem, živ. Kad iznemognem, i moga raspadanja talog slivaće se u tamu, kroz reka naših mulj i sliv, u zemlju koja vri, na dnu blata ustajalog. O, ta krpa, strašilo u žitu, ispod Mesečevog srpa, bednica što vreba put i stada, iz zaseda. To je sad Ona, odmor vranama i vrapcima, što ni sahraniti mirno u nebesa ne da, sjaj, što mi još osta, pod bolnim očnim kapcima! Zar lutajuć mi otac tu je zemlju video? I njoj me mati dojila, od prvoga plača? Ljubičasti Šar zna koliko sam se stideo, jer, sa mnom, cvetno drvo, već umorno korača. Nikad me nisu svet, ni blud, slatko opijali, već ta zemlja koju se umaram da razgalim! Ni svila, ni strast, me nisu tako uvijali, kao zagrljaj bolan tih mrtvih, telom palim. Za tamni jaz lepote države sam ludeo, u duši miris gorak rađanja udisao, pa i kad bih, smućen, u tuđini zabludeo, brak, na rodnom tlu, vraćao je svemu smisao! I sad, u toj brdini tvrdoj, bez smisla po krvi rasutoj, ne samo da senima svojim ne nađoh mira, nego ni za tuge, što se rodih da ublažim, ne znam više šapata, pogleda, ni dodira! U Serbii, zornjaču tražim. A biće: ateisti nisu ni ovde zenice, kad sviće, i dah je žića manje, nego u tuđini, čist. U Bogu je vedro. U nas, sve se sneveseli i, kao što jesen ne zna svaki svoj sveo list, umreću zbog Serbie, a nismo se ni sreli. Da li je to ista moć, koja sve rasipa i razlije? Mesec, što kotrlja, večerom, prazni svet svoj žut? Ona magla, i dim, što stresa, lukom srebrnim, kad razdire noć, na svetli, neznan, Mlečni Put, što se gubi u zvezdanim pustinjama crnim? Ili sjaj jutarnje buktinje Sunca, što diže u beskraj, pa nas ljulja, u plavetnilu, kao rosnu kap? Led večernjače, rumen, u nadzemaljskoj tuzi? Kad, u suton, prelivaju oblaci, kao slap, prolaznost, u kojoj smo svi, u providnoj suzi? Uvek sam, bled i prazan, u svetu ovog slasti, znao da sve to gubim, u telu, i pod travom. Da i sa tih promena pada mrak pepeljasti, i veje, gusto, bliskom i daljem, snom i javom. Serbiu, jedinu još, hučala je ta bura, koje se sad, modar od davljenja, gorko, stidim! Urlah, sred ludog skakanja mora i mehura, da tišinu vanrednu nad zavičajem vidim. Nadah se da ću na brdu umoran da duhnem, začeće i veselje poljupcem da potpirim. Rascvetane padine da vračam i ukunem, nepomičnošću, sav svet da stišam i umirim! Pa to zar da bude meni grob? Gde je bolan Svetozar milovao lica, pod obrazinama ruskim? Zato se, kao Mihajlo, tuđine liših? I ja ću tu vrteti, po gungulama uskim, bedne znake ljubavi, sve praznijih i tiših? I bi rat, da se, nad grobljem našim, omili smeh i razvrat, i skine, navek, žud za sinom, sa mutna oka? Zato je zar bila tama mesa i sjaj misli, duž mladosti, neveselost gorka i duboka, da sa Serbiom umru i mog imena smisli? Patio sam uvek, i zar nije prah, ništa, dim, to proleće, sa svojim biljkama i bubama? U zemlji mog detinjstva, koju i ne vidim, nevraćenoj više dečjim, ni vojnim, trubama. Zar me nije kiša mutna, marta i aprila, uvela u bolnu zbrku igračaka sitnih? Pa šta mi dobro osta, od svih tih toplih krila, što su me nad Frušku bacala, sa ravni žitnih? Ne ostade mi ni mila roda, što, bela, rumenom nogom, hoda. Ni dete moje, dakle, ne silazi sa nekog, prečistog i predivnog, nežnog, sveta, dalekog u kome se nevidljivo u vidljivo menja, nedokučivom, sveznajućom slašću rođenja! Stidni bol prve nepravde, lažni žig sramote, i prvo poniženje, kikotom je opeklo, ali tek kad ljubav snagu i volju mi ote, sve je, iznemoglo, u nepovrat, oteklo. Žar, san, svilu, pesak, šta li, sad, u ruci držim? Kad sve to, što tamo bi i prođe, ovde zahvatim. Zar sam to ja, što upaljenim pogledom spržim, sav taj svet, kuda više ne mogu da se vratim? Da li tela, mili gradovi, ili seni, to drhte, u slabosti sna i žudi ruku grubih? Sve ono što videh drago, tužno, plemenito, zbog čega, gde sve, i šta sve, žarko, ne izljubih? Vratih Ti se! Pa zar da kopnim, bolujem, mrem, u smrti, kuda si brdovita se rasula? Budućnost, što mi obeća rascvetani Srem, uzalud je, suzom braka, na Tebe, kanula. Ljubav mutna više na usnama mi ne rudi, nit mi po nesvesti protiču preobraženja. Zgasnuo žar za Tobom sija mi još na grudi, ali pun žalosti i očajnog razdraženja. Neću sačuvati ni misao, da sam cvetnu granu udisao. Zanavek, zbilja, zar, ovaj svršetak se širi, svemu što je bilo sazidano uvrh gora? Zato su frulom planini svirali pastiri i duši mojoj Serbia bilo što i zora?","Rodoljubiva poezija"
"Krv mi veze vez po duši, strašću me životinja guši, i tka mi u život tlo: zavičaj moj, ravnicu što zre gde pijan raspasan seljak mre, u krvi što je svo dobro, ne zlo. Zato mi nebo svo mirno u osmehu izumre. Tih mi je plač a grohotan smeh, kad se u zoru probudim prvi ništa mi nije zabran, ni greh. Ceo je svet za mene vez pun šara moje krvi. Šara bez smisla, broja i reda, tankih ko izoran crv. Beskrajan kao nebo nadamnom ne marim šta će sa mnom, pun smeha, smrti, stoke i greha, na meni sudbinom tamnom vez veze moja krv. ","Rodoljubiva poezija"
"Stojte, galije carske! Sputajte krme moćne! Gazite tihim hodom! Opelo gordo držim u doba jeze noćne Nad ovom svetom vodom. Tu na dnu, gde školjke san umoran hvata I na mrtve alge tresetnica pada, Leži groblje hrabrih, leži brat do brata, Prometeji nade, apostoli jada. Zar ne osećate kako more mili, Da ne ruši večni pokoj palih četa? Iz dubokog jaza mirni dremež čili, A umornim letom zrak meseca šeta. To je hram tajanstva i grobnica tužna Za ogromnog mrca, k'o naš um beskrajna. Tiha kao ponoć vrh ostrvlja južna, Mračna kao savest, hladna i očajna. Zar ne osećate iz modrih dubina Da pobožnost raste vrh voda prosuta I vazduhom igra čudna pantomima? To velika duša pokojnika luta Stojte, galije carske! Na grobu braće moje Zavite crnim trube. Stražari u svečanom opelo nek otpoje Tu, gde se vali ljube! Jer proći će mnoga stoleća, k'o pena Što prolazi morem i umre bez znaka, I doći će nova i velika smena, Da dom sjaja stvara na gomili raka. Ali ovo groblje, gde je pogrebena ogromna i strašna tajna epopeje, Kolevka će biti bajke za vremena, Gde će duh da traži svoje korifeje. Sahranjeni tu su nekadašnji venci I prolazna radost celog jednog roda, Zato grob taj leži u talasa senci Izmeđ nedra zemlje i nebesnog svoda. Stojte, galije carske! Buktinje nek utrnu, Veslanje umre hujno, A kad opelo svršim, klizite u noć crnu pobožno i nečujno. Jer hoću da vlada beskrajna tišina I da mrtvi čuju huk borbene lave, Kako vrućim ključem krv penuša njina U deci što klikću pod okriljem slave. Jer, tamo daleko, poprište se zari Ovom istom krvlju što ovde počiva: Ovde iznad oca pokoj gospodari, Tamo iznad sina povesnica biva. Zato hoću mira, da opelo služim bez reči, bez suza i uzdaha mekih, Da miris tamjana i dah praha združim Uz tutnjavu muklu doboša dalekih. Stojte, galije carske! U ime svesne pošte Klizite tihim hodom. Opelo držim, kakvo ne vide nebo jošte Nad ovom svetom vodom!","Rodoljubiva poezija"
"Dajte mi prvi grumen zemlje svete, Da amajlija bude mi od zala, Da oko njega zlato se oplete, Da alem bude pobednog kimvala! Dajte mi prvu kap svetog kladenca, Da njome vidam bol dubok i velik, Da njom mirošem prvoga mladenca, Što časnih zvona pokrenuće čelik! Dajte mi prvi cvet sa mojih njiva, Da, poljupcima i suzom orošen, Ostane večit, i snaga mu živa Vaskrsne dahom vek jedan pokošen! Dajte mi prvi zrak svetog vidika, Da njim razgonim mrak oblaka stravnih, Dajte mi prvi zvuk svetih zvonika, Da njim zaglušim zapevke kukavnih! Dajte mi vetra talasanja prva, Zgašene njima da razbuktim vatre, Dajte mi prvi ukus časnih mrva, Da njim gorčina sve gladi se zatre! Dajte mi, dajte tih svetinja sedam, Da sakupim ih u hram novog dana, Oltaru slave, da ih na dar predam, Da, kô Skiniju, čuvam ih i gledam, Kad deca sunca budu kraj njih zbrana.","Rodoljubiva poezija"
"Misao nas jedna ranom zorom budi, Misao nas jedna celog dana prati, Misao nam jedna noću tišti grudi: Da li otac pati?   Briga jedna zorom ko dželat nas budi, Briga jedna vas dan u stopu nas prati, Briga jedna svu noć nagriza nam grudi: Je li živa mati?   Žudnja jedna zorom u osvit nas budi, Žudnja jedna vas dan u srcu skrivena, Žudnja jedna noću sažiže nam grudi: Šta li radi žena?   Strah nas jedan zorom ko opelo budi, Strah jedan nas goni s pomračenim vidom, Strah jedan nam noću mržnjom puni grudi: Sestre su pod stidom?   Bol nas jedan zorom kao truba budi, Bolom jednim svaka nalita je čaša, Bolom jednim krišom plaču naše grudi: Gde su deca naša?   ... Samo jedan put će odgovora dati: Preko reke krvi i mostom lešina Domu svome stižeš, gde izgleda mati S nevericom sina.","Rodoljubiva poezija"
"Noć je pusta. U carskoj dvorani Mračan presto, tajanstven kô bajka. A dok vetar zviždi na poljani, Boga moli Jugovića Majka. Kamen ćuti i nebesa muče, A sotona samo iz prikrajka Sa smehom joj pruža pakla ključe... Boga moli Jugovića Majka. Davno snahe pod umorom pale, Vetrova se nebom goni hajka, Zvezde trnu što su svu noć sjale, Boga moli Jugovića Majka. Sakrivena od svetine, kleči, Stid je da se sa gomilom vajka, Sama, hladna, bez suza, bez reči Boga moli Jugovića Majka.","Rodoljubiva poezija"
"Ne dodiruj me! Mačevi dački, sekire japoda, Legije rimske i horde Tatara, Ili vitezi s vizantijskih voda, Krvavili su ova polja stara.   I pitom narod kad je pao na njih Zbratimio je orlove i čelik; Tu, gde je mržnja Većih protiv Manjih, Sirovom dušom postao je velik.   Vekovima se vrh leševa klalo A zemlja, starog gospodarstva sita, Sve novo želi, da, kada bi palo I njemu mačem opelo očita.   S pozorja borci tonuše ko seni, A zemlja im je žedno mozak pila, Krvlju su tekli svi potoci njeni I dražila ih Vlast i drska Sila.   I tako večno ove iste stope, Krv nova siti. O, zemljo oluje, Mrko ti čelo strašne kapi škrope I čudne himne iznad tebe huje!   Zarazno tvoji mirišu oltari: Tu vek vrh veka u stenama spava. Evo su došli stari gospodari. Jesi li sita krvi što spasava?   Ti ćutiš. Vetar kosti razvejava.","Rodoljubiva poezija"
"Krvava polja pozlaćena slavom Rasplakana su ostala za vama Zasuta čađu i razornom lavom, Zdrobljenim gvožđem i mrtvim glavama. Krozzimsku ponoć, kojom očaj veje, Kroz vijor, klance, smetove i vode, Koračaš muklo, dok se sudba smeje, Koračaš muklo, poroblje i rode. No nigde jauk, ni roptanje glasno, Ni teški uzdah da prolomi gore. Da li što braniš svaku stopu časno I što još pamtiš lovorike skore? Čuješ li jauk što ti zemlja šalje? Čuješ li žene kako bolno cvile? Znaš li da znači svaki korak dalje Zbogom kulama što su tvoje bile? Golgota čeka. Znaš li njoj da gredu Putovi tvoji maglom zavijeni? A vragovi ti pokrov slavi predu! Iz teška sna se, o moj rode, preni. A ti me gledaš mirna;bez bojazni, I vera krasi tvoju glavu bledu, I zboriš: »Čemu razgovori razni? Jer vratiću se u istome redu, Ponovo vedar, vaskrsao, smeo, Sa novom krvlju oholom i zdravom, Srešćeš me gorda, kô što si me sreo, Na poljanama pozlaćenim slavom.","Rodoljubiva poezija"
"O Rode! Pun si krupnih i sitnih ružnih strasti, Primljenih od otaca, i rođenih u tebi; Od njih te tuđa pomoć ne može nikad spasti, S njima te k sebi svojski primio niko ne bi. O Rode! Ti si malen, i sve je u tebi malo, – Rasturen, – ni sam ne znaš dokle ti dopiru međe; Ti brata svog ne poznaš, i malo ti je stalo Što su međ’ vama staze sve bleđe i ređe. O Rode! Nema nade da skorim drukče bude: Nit’ imaš dosta snage da sam se preporodiš, Nit’ nosiš svest u duši i ljubav cele grude, Da s dušmanima svud jednu borbu vodiš… Ja vidim rulju s brega, gde juri da te skrha, I gledam tebe kako niz brdo i sam hrliš. I nigde svetle tačke u viziji, – od vrha Do dna grančice, nigde da rukom je obgrliš. Pa ipak, Rode, mi smo tu – i na sve spremni – Volja nam naša raste s brojem nevolja tvojih! I takvi, mi smo jači neg’ nebo i šar zemni! Veruj u snagu, Rode, dobrih sinova svojih!","Rodoljubiva poezija"
"Ja imam nade za ovaj grad ja imam veliku nadu ja imam grad ja imam jutro svakoga jutra ali jutro moje nade tek dolazi. Ne jutro nade nego jutro ostvarenja ne jutro koje dolazi no koje traje vrlo dugo ne koje dolazi no koje samo sebi menja lik lik velike nade, dolazak ovog grada ja imam ovu nadu svakog jutra. Ja vidim veliku luku sjaja talas mirisne magle, brod napuklog zida ja vidim luku sa ovoga zida sa ovog broda, sa talasa ovog oka luku gde će nas dočekati naši dvojnici. Ne dvojnici nego mi lično prvi put slični sebi samima ne u licu nego nasred mora jer ovde je luka, ovo je zid sjaja nije brod ni napuklo oko dvojnika Čujem ljuljanje staklenih spratova trgove gongova, dolazak otvorenih vrata čujem ljuljanje cveća na trgovima susret helikoptera na spratovima oblaka čujem gong dolaska čujem otvorena vrata vrata na koja ulazi to isto cveće. Jer imam nade za ovaj grad jer imali su nade za ovaj dolazak oni pre nas i sunce iznad nas za ovaj grad, za ovaj grč za ovu glad vremena i grč bremena za oblak novog lika. Jer imam nade ne samo za grč vremena ne samo za spratove piramida ne samo za sjaj dolaska i gong velike nade za talas svitanja i luku dvojnika ne samo za piramide nego i za otvorena vrata za otvorena vrata za glad otvaranja za ovaj grad.","Rodoljubiva poezija"
"U mrazovita jutra ja šapćem još zemlji iz snova zbog koje su gavrani smrti na ovu zemlju pali, pevam za one što su sa srcem ostali dečijim, za one što od snova nisu odustali. Sad i nisam samo čovek, oči, i uši, sad sam samo srce strasno, ogromno srce ljudsko i požar uspomena u mislima i duši pijanica što je prvi put zaradu skuck'o pa ne zna od kajanja kuda i neka slobodno kaže ko hoće da sam luda meni je milo, i dobro, i toplo ovako dok tragom ljubavi starih idem ulicom grada i samo mi je žao kada me sa osmehom ne sreće svako, kad besomučno bleje nekakva crna stada, kad prašinu dižu nekakve kljunate ptice, kad me sa dalekih reka gleda ledeno staklo nečije neverice, i samo mi je žao zašto se čovečnosti osmeh još nije široko rascvetao. Sad uspomene u meni bezumno, šumno lete; danas si moja ljubav, zemljo, sve moje klice klijaju danas iz tebe, pijanac nisam, ni luda ja sam išeprkala otkriće za sebe, otkriće sa bezbroj čuda – ja znam i danas kuda.","Rodoljubiva poezija"
"Tog dana ustah, kô sunce kad sine, sa jednom žeđi beskrajnom u duši, što me kô plima što plavi i ruši plavljaše, traše grdno iz dubine. Hodih uz rodna polja i utrine kô mladi lave koga snaga guši; i, sam sa svojim srcem, uzdahnuvši grko, stah na vis jave i istine. No tu, kô orlušina, sva krvava, kosovska epopeja puna strava naleti na me; i dokle u svom korenju strepih ja, stihijskom silom ona krvavim udaraše krilom strašno po čelu mladalačkom mom.","Rodoljubiva poezija"
"Šta vredi plavetno nebo, i zumbul i devojče i laste let. Negde zapeva truba. To iza gora i voda lelek je rušne seljanke. Rod smo. Kad umre čovek, i moje srce rušno je. Otkini zumbul s grudi, pogni glavu; vojnika hoće da zakopaju, a njemu se tako živelo. Šta vredi pop što moli, pa krstača, pa ime, neće se vojnik vratiti u selo, neće poljubiti koju voli. Otkini zumbul s grudi, pogni glavu. Negde zapeva truba.","Rodoljubiva poezija"
"Ni reč, ni stih, ni zvuk tugu moju ne kaza; A duge sveudilj neke nebo i zemlju spaja i spaja luk. I krenem, i rodna kob sve dublje me koreni. I kriknem, i u srce kao nož rođeni zarije se krik. I krvlju tu pa tu materom u krug. A svićem sa zorama, a s večeri setno nestaje me za gorama. I nemo iz tvari tugom objavi se drug. I tugom zacvrkuće tica i zazeleni lug. I sekira kad ljuto zaseče dub; i jagnjetu vuk, - kosti kad mlavi zub; nemo sve svemu tugom verni ostane drug. Sloboda robu, - odbegnem daleko, a sve dublje tu. I blagoslov što grobu kolevci prokletstvo neko, - odužiti dug. Sve zove, - ostajem. Korenom u kamenu tuzi zatvaram krug. Patniku iz tiha srca to čudno pukne zore cik. I čudno, na ramenu sebi, svetli svoj sagleda lik. Ni reč, ni stih, ni zvuk tugu moju ne kaza. A duge sveudilj neke nebo i zemlju spaja i spaja luk.","Rodoljubiva poezija"
"Nek’ neprijatelj svega što je dobro U čisto žito crni kukolj seje, Nek’ svaki drži ono što je dobro, Nek mrzost reži a ludost se smeje, — Ja i ti ćemo, mili srpski pobro, Da opevamo što nam srce greje, Da opevamo slavnoga junaka, U mišci krepka, srcem, duhom jaka. Nestrpljivo, znam, želiš čuti tko je Taj retki junak kog’ mi pesma slavi, Razberi samo sve srpske heroje, Ah’ tko će brati sve cveće po travi Od kojeg vence glas naroda poje Na Dunavu, Timoku, Savi, Dravi, Tko stvorit slasti nektarskoga pića, Tko l’ stići slavu Miloš’ Obilića? O, slatko ime od kog’ srce strepi U srpskoj grudi, kad mu spomen čuje, O, primeru veličestveno lepi, Kog’ ista slava slavno odlikuje Kad visprenosti sedmom nebu leti Besmertija da praznik toržestvuje, Gdi Klio širi zlatne liste svoje, A Orfej peva divno slave tvoje! U Lazarevog carstva burnom stanju, Gde razuzdane strasti mnogih zala, U ličnoj borbi i hudom neznanju, Slobodu ruše, a lance vazala I ropstva kuju, da na trulom panju Svog licemerstva goje roj kabala, Dogodila se j’ na dan Vidovdana Na Kosovu ta bitka očajana. No prije nego što će sve to biti, Car gospodu na večeru svu zove, Pa zlatnom čašom uze vince piti I napija pred svima reči ove: „O Bože! Tvoja milost da nas štiti I ukloni neverstva tajne rove, A u zdravlje Miloša, zeta moga, Koj’ misli izdat mene, cara svoga.” K’o grom da puče, tako se od čuda Uznemire sva vojnička gospoda Kad smotre da je obličen k’o Juda Ljubimac, cvet i ponos srpskog roda. „O! Taj je ukor slab k’o snega gruda”, Jug Bogdan smelo caru sad pridoda, „Koj’, kad ga vrući svet istine sklopi, Iz ništa posta, u ništa se stopi. Ta prije će nam sunce, mesec, zvezde I crna zemlja naopako poći, Atomi stvora čto u večnost jezde U prah i pep’o pretvorit se moći, I furije, kad strašnom slutnjom drežde, K’o gracije za sreću sveta doći, Neg’ što će Miloš, vitezova dika, Nazivati se avet odmetnika!” „To može biti, — ali laž kad steče Vid istine, o! koja onda beda”, Car Lazar tako Jug Bogdanu reče, „Jer srce kad je ladnije od leda, Ne čuvstvuje što opšte dobro peče, Već samo svoju podlu korist gleda, K’o krtina kad ispod zemlje rije, Da svaki ne zna kuda trag svoj krije. Koj’ zmiju ljutu u nedrima goji Pa od nje pomoć u nevolji čeka, O, teško njemu, i sene se boji, Jer smrt mu grozi nenadna i preka, A rođeno kad majka čedo doji, Tad pravu ljubav uživa doveka; Tko uši ima, ovo neka sluša, U ostalom pak svakom bog a duša.” To reče, pa Miloša mrko gleda, Kog’ ocrni pritvorstvom Vuk neverni, A Miloš kada smotri koja beda I stid mu grozi, za taj ukor skverni Odgovori: „Do kolena ti seda Taj izdajica zlobni i čemerni, A sjutra će se znati pravde mera, I tko je vera, tko li je nevera!” Pa zatim u svoj svilni šator ode, Kud Toplica i Kosančić ga prati, I njima reče: „Evo, braćo, zgode, Smertju se samo može smert oterati, A duh pun žara, česti i slobode Ne trpi ljage, nit će vragu dati Da skorpionskim jedom ono truje Što čoveka od zveri odlikuje. Pa kad već sveta dužnost, krepka volja I viteška nas ruka večno druži, Da i potomstva našeg sudba bolja Pod teškim bičem varvarstva ne tuži, Pretvorimo u grobnik hulna polja Gdi gordi Osman čovečestvo ruži, Pokažimo: da slava srpskog roda Jest hrabrost, vernost, ljubav i sloboda! O, svete reči, kad vas razum vlada I stroga pravda kad vam skipter nosi, Kad pošten čovek nevino ne strada Nit’ paklena mu zavist vrednost kosi, Al’ dobrodetelj kad se mzdi nada, Pa ucviljena gorke suze rosi, — Ah’ onda! — to ju teši, to je znato Da kovano jošt lepše sjaje zlato. No praznim rečma sujeta se slasti, Bez dela ljubav samo ime nago, A junak mora sve sile i strasti, Sve polze svoje, i život, i blago, Da žertvuje kad vidi da će spasti Kroz samog sebe otečestvo drago; I lične borbe moraju da ćute Kad hidre opštu propast naglo slute. Baš zato neću da krvavim ruku U poželjnoj ali podloj strasti, Da s’ osvetim za grdnu pakost Vuku, Premda to stoji sad u mojoj vlasti, No onome ću zadat smrtnu muku Koj’ njega uči da sve upropasti, A kad već zmija ostane bez glave, Tad ne treba nam za lek bolje trave. No božju pomoć moliti i zvati, To hristjanskim junakom najpre treba, Kad zora svane, sav će svet već znati Tko milost želi, tko l’ prokletstvo neba, Jer Muratu nogom ću za vrat stati Da ne ždere nasilstvom srpskog hleba, I srce mu rasporit sa handžarom, To zaklinjem se pred svetim oltarom!” Badava Milan i Ivan ga moli Da s’ okani tog opasnoga dela, On blagorodnoj strasti ne odoli, Visoko jer mu teži duša smela, I žertvovati sama sebe voli Neg’ klevetanja snosit tako zela; A nadeždom ga krepi anđel raja: Sav narod spasti kad probode zmaja. Pa ode s oba svoja verna druga U turski tabor, kako zora svanu, Na mamnom daru Muratu se ruga I zadade mu odmah smrtnu ranu. Kad sultan pade, grozni strah i tuga Obuze Turke u carskome stanu, Pa zabunjeni skaču, beže, ječe, A srpski mač ji nemilice seče. Al’ najposle, kad dobi trista rana, Kad hiljade već turskih glava sruši, Kad Toplica i Kosančić s mejdana U večnoj slavi nađe mesto duši, Ah, i on pade, k’o stablo bez grana, U krvne ruke, život obezduši... I tako, što je obećao javno, To sve, k’o junak, osvedoči slavno.","Rodoljubiva poezija"
"Onamo, ’namo… za brda ona, govore da je razoren dvor mojega cara; onamo vele, bio je negda junački zbor. Onamo, ’namo… da viđu Prizren! Ta to je moje — doma ću doć'! Starina mila tamo me zove, tu moram jednom oružan poć'. Onamo, ’namo… sa razvalina dvorova carskih vragu ću reć': „S ognjišta milog bježi mi, kugo, zajam ti moram vraćati već’!” Onamo, ’namo… za brda ona kazuju da je zeleni gaj pod kim se dižu Dečani sveti: molitva u njih prisvaja raj. Onamo, ’namo… za brda ona, đe nebo plavo savija svod; na srpska polja, na polja bojna, onamo, braćo, spremajmo hod! Onamo, ’namo… za brda ona pogažen konj’ma klikuje Jug: „U pomoć, đeco, u pomoć, sinci, svetit’ me starca — svet vam je dug!” Onamo, ’namo… sablji za stara njegova rebra da tupim rez po turskim rebrim'; da b’jednoj raji njom istom s ruku ras’jecam vez! Onamo, ’namo… za brda ona Milošev, kažu, prebiva grob! Onamo pokoj dobiću duši, kad Srbin više ne bude rob.","Rodoljubiva poezija"
"Prošao sam skroz, kroz kaznu, zemlju našu dragu i kada je svojom snagom kostiš. Seljaci, pred zidom, vele robijašu: – I bol je, moj brate, Srbija, da prostiš. Ej, brate, Srbija! Ko pastuv zarže, a ruku ti stado šume lišćem liže... – Sad nogu pred nogu, ponajlak ćeš brže, uzbrdo – noć kraća, okolo – smrt bliže. Za rešetkom gnev me u oblak oblači, a glas mi je prepun istrinjenih kosti; rebra – raboš gladi; oči... – Druže, plači, i mržnja je nekad Srbija, da prosti. – Ej, brate, znaš senke kad ih podne žanje, pa sunce-žir legne brazdi međ povije? – Skrij okno ljubavi dlanom ko nemanje i prsa planinom. Ustaće robije. – Gole su mi oči kao vrapci pokisli... – Stresi suze s krila, vetar perjem sanja skok! – O, ja uvek letim iz srca i misli Srbiji sve crnjoj od krvoliptanja. Ej, brate, planina, rođena ko tuga, meni je devojka sa cvetom u kosi; u njene osoje, svijen lukom duga, puštam strele ptica, do grla u rosi. Dragano, Srbijo, krvav od sanjanja, hteo bih crninu izmeđ nas probosti pre no smrt procveta s vešala bez granja! – i krv je, moj brate, Srbija, da prosti.","Rodoljubiva poezija"
"Jedne noći hladne zima kad je bila, Srbkinja je majka čekala svog sina. Čekala je sina, molila se Bogu, S' Košara da dođe, donese slobodu. Al' umesto njega, pismo joj je stiglo, Od sina junaka i na noge diglo. S' ovog boja majko, povratka mi nema, Ko Košare čuva zna da zlo se sprema. Ja ti majko živ se vratit' kući neću, I sad već u crkvi zapali mi sveću. Da Bog meni pokoj s' junacima poda, Skupom cenom majko plaća se sloboda. A sina mog uči i ovo mu kaži, Tvoj je otac sine na nebeskoj straži. Tamo gde je Lazar svoju glavu dao Na Kosmetu svetom i tata je pao. Pa je sada čedo kraj Miloša stao A Hristos mu odmah Carstvo večno dao. Ko ne pamti podvig s' Košara junaka Nek' ga stigne kletva Kosovskih junaka.","Rodoljubiva poezija"
"Ja sam bio u Srbiji, Srbija je na robiji! Srbi sede u kafani, što pijani što poklani. Srbi leže pored druma iz glava im niče šuma. A iz svake srpske glave teku mutne tri Morave. Srpskog vođu Karađorđa ubio je drugi vođa. Mesto gde je bilo klanje Srbi zovu Radovanje. Ubijenom i ubici dignuti su spomenici. Sad se svaki Srbin bije sa dve svoje istorije. Srbin samo iz inata sekirčetom mlatne brata. Dok na goblje brat se seli Srbin sav se sneveseli. Prazno mu u rodnoj kući Ne može se ni s kim tući! Žao mu je brata, svega, i dosada izjede ga. Mučni Srbin doseti se, Uzme štranjku – obesi se. Sve su srpske oranice same kao udovice. Nit se ore, nit se žanje, Srbije je stalno manje. Leti jato crnih ptica preko srpskih oranica. I grobovi nebom lete, pošli Srbi da se svete. Iz detinjstva vidim sliku: lisica na drvljaniku. Prelaz, zabran i brvine, Srbija od hrastovine. Duvar puko sa svih strana, A u kući sama Nana. Nano moja ti nas spasi, Ne daj vatri da se gasi. Jesen kasna, zima blizu, po tavanu miši grizu. Gavran stresa crna krila, ograda se iskrivila. Sivo nebo, sivo polje, vuk u toru jagnje kolje. Iznad kućnog praga zmija rep uz glavu u krug svija. Dok se mrak za vidik hvata Živim sebi iz inata. Pod zemljom sam ti video lice Srbijo, zemljo, nebesnice. Pod zemljom teku tvoje Bistrice, Pod zemljom zvone Gračanice. Pod zemljom mač tvoj i štit se sija pod zemljom cela zemlja Srbija.","Rodoljubiva poezija"
"Slava, slava, slava Srbinu! Oro klikće sa visine, glas se čuje iz dubine, ni brige te, sivi tiću, mi smo s tobom Svetozare Miletiću! Kad izvesni šalaj kucne čas, zovi samo evo nas! Slava, slava, slava Srbinu! Dosta bismo mi robovi, treba da smo slobodni, ni brige te, sivi tiću, mi smo s tobom Svetozare Miletiću! Kad izvesni šalaj kucne čas, zovi samo evo nas! Slava, slava, slava Srbinu! Svetozare, srpski sine, ti si sine dika sviju nas, ni brige te, sivi tiću, mi smo s tobom Svetozare Miletiću! Kad izvesni šalaj kucne čas, zovi samo evo nas!","Rodoljubiva poezija"
"O zemljo moja, Majko svih mojih ideala, Neka bude volja tvoja! Ali ti možda nisi znala, Sem što si me rodila, Da mi ništa drugo nisi dala. Izvesno, apostoli su za to da jedu korenje, I ja bih srećniji bio da sam ostao nem Da čuvam rodnu goru. Ali narodu ne donose spasenje Oni koji izmišljaju sistem, Već oni koji zemlju oru. No čemu prepirka ta I večite lekcije odraslom detetu? Možda i nisam tvoj, pošto moja duša sva Pripada celom svetu.","Rodoljubiva poezija"
"Jednom, U mladosti, Išao sam nekim pejzažom čednim, U kom su jabukove grane cvilile kao violine, A ukraj puta ražane stabljike Zviždale kao okarine. Ta mi je muzika pod jezikom zaspala sećanjem, Te često zaneto slušam šum u travi, I pred svakim oranjem, Čim oktobar nebo zagaravi, Dah rodne zemlje u srcu mi se javi.","Rodoljubiva poezija"
"Proklinjem gradove na čijem betonu cveta balega! I kao Majkovski želim da ih zalogaji hleba sagore. U njihovim zdravicama o čovečnosti i pacifizmu Vuku se podmukle zamke. U dimu njihovih reči ima nevidljivog otrova. Njihove dobrote liče na zube hijena I u njihovim blagim pogledima vrebaju strele izdajstva! Za zemlju i peizaže oni gaje ljubav skakavca. Iznad svih gradskih kupola izdižu se banke. Sve su prodali zlatnom teletu i Mamonu. Ljubavi su im postale oskrnavljenja, A žene im bludno mirišu na gnoj! Kako onda da snivamo po gradovima strahote! I više ničija misao ne može svet da spase. Nek godine samo rode! Gle! na Balkanu, kao na aždajinom plamenom jeziku, Žito talasa se… Volim te, zemljo rodna i sveta, jer u tebi živi rob i crv! I prokleti da su svi oni koji izmišljaju hiljadu zastava, Kad je beda samo jedna! Pesnici su postali uljezi koji se hrane po periferskim kujnama regionalnih nacionalizama. Kao srednjevekovno mrsko plemstvo narodu žele da raščereče udove. Po hiljade puta prokletstvo! Rođen za sanjalicu, evo, ja postajem bard! Prokletstvo kad brat u bratu pronađe protivnika I kad u ovoj zemlji nije jednak čak ni proletarijat! Pesnici! Apostoli! Fariseji! Kurve! Sutra će Balkan da se probudi! Ovo nije imaginarni Ulis koji na Itaku žuri. no narodni pevač za kojim budućnost putuje! Grandioznim i nepojamnim stvarima kolevka se dalje! Jesi li čitao koliki beše Gargantua? Imaš li imaginaciju da zamisliš šta je to ispolin? Podlače! okreni glavu istoriji I pomisli čiji si sin! Majka te u brazdi plodne njive rađala I prvi put kad si zenuo, zemljom si crnom napunio usta! Tu crnu balkansku zemlju pretvorićemo u hlebove poezije! Tada će biti siti podlac i vuk. Dvojnice će ponovo odjeknuti poljima. Ja ću vam mahati šeširom iz vagona I ako mi ostane još suza u oku, napravićemo od nje svečanost. Da nije te vere, sutra bih se ubio…","Rodoljubiva poezija"
"Zemljo moja, zemljo strasnih i bolnih heroja! U tebi nam stezali surovo strasti naše sa sedam kolana! U tebi nam rasli svati mladi da ih damo smrti na venčanje! U tebi nam od kopalja dugih sedam leta gradili nosila! O, ti naša ognjena urvino! Sakrij pretke u grobu duboko, da kroz kosti trava ne pronikne; da ti nikad, majko, nikad više, ne propada jezik kroz vilice; niti da ti, majko, ikad više vise zmije o belim dojkama! Zemljo moja, Zemljo strasnih i bolnih heroja! Kulo naša od devet tavana, I razboju Sa zlatnim čekrkom: Rastočimo gvozdene verige I ubijmo zmije osedlane, da ne raste u visinu trnje, da se više sastat ne možemo!… Rastavimo brave od zvekira s tvojih sedam ovenčanih dveri! Pronesimo kroz njih glave neme, što još vise na kobnome kolju, kao kobne brojanice crne u rukama bezočnoga boga! Presecimo na dve i tri pole nad dverima dva crna anđela, što litije naše kletvom krope, da ne znamo na kome je carstvo!… Od kostiju sadeljimo koplja, strašna koplja uljem namazana, da grobove s njima probodemo! O, a tad će na nebu bez boja: Mesec tri put od straha da skoči! Zemljo moja, zemljo strasnih i bolnih heroja!…","Rodoljubiva poezija"
"Bog otaca naših Bog je i sinova, Čuvar zemlje naše i naših domova, Kroz čudesa strašna, kroz paklene strave, On je oce naše doveo do slave. Stopu sve po stopu, kroz oganj i vodu, Darivao im milost, snagu i slobodu. Zato niko od njih ne hte veru kriti: „Naš je Tvorac s nama- sve će dobro biti!“   Bog đedova naših Bog je i unuka: Iscelitelj rana, Pobeditelj muka, Uvek isti Gospod, Gospod nad vojskama; Ka’no đedovima- pomaže i nama. Ka’no Svetom Savi tako i Dušanu, Ka’no Milutinu tako Strahinj banu. Pretci i potomci, i gladni i siti, Jedan jezik znaše: „Sve će dobro biti!“   Uskliknimo i mi: Sve će dobro biti! Ta navek će zora ponoć naslediti. Sve će dobro biti! neka mladić rekne, Sve će dobro biti! neka starac jekne, Sve će dobro biti! pevali su sveci, Sve će dobro biti! pevaj, majko deci. Sve će dobro biti! sveštenici, pojte. Sve će dobro biti! narodi, utrojte. Šta je jezik srpski? Šta srpski zboriti? To su čet’ri reči: Sve će dobro biti.","Rodoljubiva poezija"
"Njihova su leđa bila uvek prava, Njini konji dobri,a oprema sjajna; Njihova je tuga bila silna,zdrava, Njihova radost puna i beskrajna; Njine duše behu oklopi što blešte, Njine pesme trube što oholo trešte. U njinom životu beše mnogo dana Tužnih, i punih svetlosti i zraka; Imali su mnogo visokoh obmana, Bez kojih je život besmislen, pun mraka. Velika je borba mogla njih da svali. Zato su veliki, a mi tako mali Oni su voleli život uzbuđenja, I umrli, voleći ga strasno; Nas ni očajanje ne diže nit’ menja: Mi ćutimo delom, a ropćemo glasno, I kao opalo, žuto lišće s grana Provodimo sumor svojih praznih dana. Krvlju svojom oni znojili su polja Gde nikada neće doći naša noga; Al’ nas neće spasti ni budućnost bolja, Ni prošle borbe i nadanja mnoga. Velikih stabla što su oni bili Mi smo prazne senke i plodovi gnili. Na poljima našim,gde vetrovi plodni Duvaju po katkad,oseća se samo Plima stare borbe za krajeve rodne I jecaj što tuži i vapije tamo Gde i sada besni plodna bura jaka, Gde lutaju seni starinskih junaka.","Rodoljubiva poezija"
"Otkada te nisam video, moj Grade Na stavama mirnim Dunava i Save, Gde sam svoje dane provodio mlade, Dane prvih snova, ljubavi i nade. Surova je bura preko tvoje glave Pregrmela besom svireposti slepe, Uništila s mržnjom tvoje noći plave, Proleća, leta i jeseni lepe. Kako si mi danas mračan i oron'o! Ni pusta traga radosnom životu. Varvarin je grubi zlurado ti don'o Glad, ropstvo, bedu, uvredu, sramotu. Od zavere mračne na slobodu ljudi Ti si mučki udar zadobio prvi, Ponosan i hrabar; - iz tvojih su grudi Potoci potekli plemenite krvi. Danas, ti si tužan i ostavljen skoro. I ulice tvoje i tvrđava stara Puste su, i njima odjekuju sporo Još samo teški koraci varvara. Al' plavom noći, kada duše traže Utehe u miru što s visina dođe, Duh slobode, pored oružane straže, Nevidljivo tvojim ulicama prođe; Odlazi na stare bedeme, i stane Gledajući vidik u nadi i slutnji; Osluškuje dugo, dokle zora svane, Udaljen u buru što bruji i tutnji. Jer daleko tamo haos je krvavi Za slobodu i za ropstvo, koji huji, I urla i besni u sveopštoj stravi, U orkanskoj vatri, strasti i oluji. Dok umorne duše, bez sreće i nade, U nemirnom snu se rastaju od sveta Sramote i ropstva, moj ponosni Grade, Duh slobode tvojim ulicama šeta; I obiđe žrtve što se u snu snaže Nadom na slobodu; i kad osmeh stidljiv Prve zore sine na one što traže Hleba, - on je min'o pokraj mrtve straže Besmrtan i miran, ponosan, nevidljiv.","Rodoljubiva poezija"
"Na srce sada položi ruku, tu je bataljon i zavičaj... Neka daljinom topovi tuku... Partija pita, odgovor daj. Sad će komesar da ti kaže drugarsku reč, toplu i blagu... Tvoje će misli on da slaže - ti srce svoje uzmi za vagu: Izmeri cenu životu i reci - vredi li umirati, i znaš li veću lepotu do sebe drugu dati. A drug su gladna i bosa deca i san o sreći ljudskoga roda, a drug je žena, majka što jeca, a drug je zemlja, drug je sloboda, i drug je borac u tvome stroju, tvoj brat po muci i brat po znoju, i svemu tome, svemu dug – i to je drug, i to je drug! Stišaj se, stišaj, ti pesmo srca! Užice, često se ovoga seti... O, kako ljubav u grlu grca dok reč sa usne još ne sleti! I da l` s eto samo čini il` zbilja čuje svako, pred burom u tišini - komesar govori tako: Eto gledam vas. Sve lica znana, znam svaki pogled šta vam znači. Mili drugovi iz ovih dana, metalci, pekari, tkači... Ne zna se, ko će se vratiti... Nekog će zalud čekati strugovi, nekom će zalud prijatelj svratiti - sloboda kad dođe, drugovi. Borci hrabri! Mili ljudi... Kako se volimo kako se znamo! Visoko glave, napred grudi, da srca sada izmenjamo. Zdravo, druže, ti stari iz prvog reda! Kao da tražiš pred sobom dečaka svojih lica bleda?... Tu su dečaci, pred tobom. Pogledaj, druže, njihove oči. Te oči traže, ištu, ne mole, za drugu decu, i za sebe, dane koje će moći da vole kao što vole tebe. Takve, druže, pogledaj dane kroz nišane! A ti, mladiću? Tebe znam, znam kao malog dečaka. Korpe sa hlebom vukao si sam od ranog jutra do mraka... Na stid tog sveta, i zemlje i neba, gladan si nosio hleb do gospode. Sad si ovde, jer tako treba ... zbog hleba i slobode. Sa bataljonom treba da kreneš A znaš li – bojevi svi će proći... Je li ti žao što možda nećeš zagrljen s pobedom natrag doći? Je li ti žao za devojačkim glasom koji si samo osluškivao, je li ti žao za nekim stasom koji si samo snivao? Opevaće tebe devojke i mladići, do kraja tvoj će odužiti dug... Ovom ćeš zemljom bez korpe ići - i s celim svetom bićeš drug. A ja te gledam sad u stroju: običan borac naših četa... Zdravo, zdravo, druže po boju, lepoto čoveka, lepoto sveta! Al` ne! Komesar ništa rekao nije Komesar ćuti, tišina toči... Kad srce s drugim počne da bije, dovoljno kažu i oči. Tu sada jedne oči postoje i jedno srce, milionsko, koliko moje, toliko tvoje, srce narodno, bataljonsko! I ko je sebe ko gvožđe kovo, a još mu treba vatre i žara, nek pruži ruku, nek uzme ovo plameno srce komesara! ...On je polako pružio ruku, sve mu je krovove nadrasto stas. Daljinom muklo topovi tuku... Ti ovde slušaj drugi glas: -Drugovi, daljina tutnji, hladna i siva, dolazi izdaja, dolazi glad, valja se čelik preko njiva ...i možda sutra pašće grad. Sve čete u Sandzak će stići da nove vatre razgore... Sve do slobode one će ići, a mi, a mi... možda do zore... Mi ćemo biti poslednja brana dok zadnji naši u Sandzak odu, mi, zaštitnica budućih dana i staza za slobodu. Komesar ućuta iznenada. Kao da nema reči više, zagledan preko krovova grada, dodade tiše: – Tako će budući da nas vide, ko nema snage, nek ide... I onda lagano obori glavu da vidi koji su spremni da mru. Ćuti komesar... u istom stavu ceo bataljon stoji tu. Sivo je nebo. Sneg tek što nije. Bledi sunce, ko da je lansko. Al` gore oči i bije, bije srce Užica, partizansko. Novembar oblake odmotava, nagnut nad zemljom, tmuran i bled. Sedi se inje u kosi trava, a grudi drveća slute led. Užice prati bataljone, crvene zastave... ko zadnje ruže. Pošle su jugu prve kolone, a prst na orozu novembar struže. Topovska vatra puteve briše, vetrovi ko da uzbunu zvone... Nemački obruč steže sve više al` novi prostor grabe kolone... Te su kolone živa opruga, i sada idu iz grada, da skupe snagu drumom put juga, da opet udare iznenada. Smrt i glad se kriju za drumom i nebu rastu goleti sure... Samo će jaki srcem i umom preći zasede i proći bure! Na jug u Sandzak, odlaze čete, tonu i niču za humovima... Umorna tela, puške zapete, i šapat s njima po drumovima: Jeseni nekad na april sete, slute na jutra sve tamne noći... Ne tuguj, grade, što idu čete, kuda god pođu, tebi će doći... Užice – Zlatibor – Kokin Brod – to je sad put u novi svet; poziv slobode – istrajan hod; i zakona rata – pokret, pokret! ...I idu čete, odlaze čete, tonu i niču za humovima, umorna tela, puške zapete, i šapat s njima po drumovima... Čuješ li, Srbijo, tom tvrdom dzadom, kako se prašta vojska sa gradom? To nije vojska, to nisu čete što stalno niču za humovima... Ti živi ljudi i puške zapete - to je sloboda na drumovima! Užice... Zlatibor... Kokin Brod... Ali u ovom danu ima još jedan veliki hod, i teži hod, na drugu stranu: ...Od grada vijugav put na zapad, četrnaest hiljada metara ima... Dvesta je ljudi pošlo u napad i nemi oproštaj grada s njima. Pognule breze glave od studi i možda zbog tuge ili plača... Neravnoj borbi pošli su ljudi i sve je bliže ...Kadinjača. Dižu se nebu ta brda sura, ko da pitaju: da l` sunca ima? Oblaci sivi, vesnici bura, stali su ćutke nad njima. ...Teško je danas poći na zapad: krovovi grada još se vide, zadnji je možda i put i napad, a čovek ne može da ne ide. I nije čudna ta pesma tiha, al` danas čujna za milione, pesma od jedva dva-tri stiha staroga druga s kraja kolone... Dečaku koji do njega ide, ni tugu svoju nije skrio: – Mladiću, da l` mi sinove vide? Nisam se s njima ni pozdravio... A dečak ćutke dalje korača, ej, život jedan ide po drumu, u oku pliva Kadinjača, al` nešto drugo na umu. I možda ni to nije čudno, dokle od grada odmiču oni, što srce mlado, za sve budno, muči i njega u koloni: Voleo bih do kraja stići a put u Sandzak – do kraja vodi... O, posle rata ovuda ići i biti čovek u slobodi! Sigurno lepši biće ljudi... A da l` će znati moje sne? Ja sanjam pekaru, svetlu, bez studi, s brdima rumenog hleba – za sve... ...I nije čudno, nije čudno što samo napred idu oni, pa makar srce za sve budno muči ponekog u koloni. I nije čudno što nebo plače, i što je srce milionsko od sveg na svetu, od sveg jače – srce narodno, bataljonsko. Jer ako čovek ponešto skriva, sećanje neko, kao medaljon, sad krajnji smisao sve to dobiva u jednoj reči: bataljon! Bataljon evo napred korača... Ka di nja ča... Ka di nja ča... Pognule breze glave od studi, praminja lapršav prvi sneg... Na pustom drumu dvesta ljudi useca trag u breg. Cokule stare, al` šta to mari, koraci... nek steže led! Šljapne cokula po mutnoj bari – ali je čovek odmako napred. Malo pognuti digli su jake, svaki se nekom mišlju na licu, i ko bi sada brojo korake brojo bi same pesme Užicu. Ko te, Užice, ne bi voleo!? I bol i radost bio si, grade... I ko bi tebe sad preboleo bunom zasejan crveni sade! Neko će pasti, neko će doći, ej, grade-druže, ej, grade-rode, biće još patnje, al` sve će proći, i bićeš rumen od slobode! A sad ni reči ne progovoriti, trpeti ćutke misli sev, u ime ljudskog sebe pretvoriti u bombu, u oroz, u cev! Na Kadinjaču junački stati, i tu ostati dugo, dugo... Kad Nemci priđu, samo to znati i više ništa drugo! ...I ništa drugo do trag na drumu, a kako mnogo sve to znači! Rođena zemljo, imaj na umu: metalci, pekari, tkači... Pognule breze glave od studi, praminja lepršav prvi sneg... Na pustom drumu dvesta ljudi useca trag u breg... Dok mnogi veliki danas s mukom ropski puštaju da ih gaze, ovaj bataljon kao rukom stopama piše putokaze: U tmini srcem paliti plam, tu ljudsku glavu pred silom dići! Nikada nećeš biti sam, ako naučiš ići, ići... ...Ide bataljon, kosom korača, za tragom – daljine plave. A napred raste Kadinjača i ljudi podižu glave. Komandantovu pogledaj ruku: pod njom bataljon i ceo breg... Sve jače, sve bliže topovi tuku i tiho, tiho pada sneg... – Prva četa tamo kod breze... Druga, levo na prevoj, niže... Prateći vod šumi polako, pozadi desno mitraljeze... Dobro je, drugovi, tako... tako! On je polako spustio ruku namah je zamuko breg. Samo što napared topovi tuku i tiho, tiho pada sneg... I napred upro bataljon oči, tako se gleda s burom sve jačom, ko da će sada ćutke da kroči zajedno s brdom, s Kadinjačom! A tamo dole, još daleko, crna se zmija okukom povi... I s čudnim mirom reče neko: – Pazi, tenkovi... I ko da tiho niz polja bela, uz odjek topova što njive riju, topao kao krv iz tela poteče šapat u Srbiju: Veruj, zemljo, taj dan će doći... Ako padnemo, ipak s nama niz ove staze čete će proći s osmehom pobede na usnama... Rođena zemljo! Da nije tako, kako bi stali vojnici njini! O, dobro vide da nije lako ići po našoj domovini! Drum se propinje da prkosi... To mine gneva zemlju dižu! Ognjeni vetre, kosi, pokosi sve koji gaze i koji gmižu! Jednog proleća, jednog dana, biće ti drukči i let i hod, bićeš razvigor između grana i beli cvet i rumen plod... Da nije tako kako bi sivi, kako bi strašni tenkovi njini postali mrtvi plamen u njivi i crn kostur na ledini! Kako bi drukče juriše njine, ko nalet besnih, zverinjih krda, tih dvesta ljudi sa padine kršilo natrag u dno brda! Kako bi drukče tih dvesta grudi grejalo danas vidike sive, kako bi drukče obični ljudi mirno ginuli da drugi žive! Kako bi drukče drumom na jug narodna vojska mogla da ode... kola do kola... uz druga drug... kao putokaz do slobode... Kako bi drukče za trećim bregom, po hodu dalje od tri sata, na maloj kolibi, zasutoj snegom nezabravljena budu vrata... I dugo jedan starac u njima ko pred olujom zamišljen stoji, i sedom glavom brižno klima kad tutanj do tutnja ne odvoji... Al` eto tiho, sve tiše, tiše, grmljava presta, ...utonu jeka. Starac rukavom oči briše, pa opet stoji i još čeka... Pred njim, kraj praga, sasvim blizu, tanana breza, ko da plače. O, plaču breze u drugom nizu od sedog straca ... do Kadinjače. A na Kadinjači breze su vitke ko borci, ranjene, legle uz breg. Tišina... tišina. ...Zatišje bitke. Na suve usne kaplje sneg... Skoro opkoljen bataljon pazi iz male šume sa vrha brega kad će se opet dole na stazi jurišem Nemci dići iz snega. Vreme je odavno sasvim stalo. Bataljon leži licem na zapad. U torbi metaka još samo malo, a to će biti odsudni napad. Poslednji možda napad će biti i onda... onda... Nemci će proći... i onda da l` će se iko vratiti da kaže: Bataljon... neće doći! Bataljon, proređen, još uvek čeka... Kraj četiri mrtva jedan živi, a ipak pogled svakog čoveka kroz žbunje klizi napred po njivi... Tad se najednom, dole, na drumu, opet zacrni tenkova red... Cevi su pošle prvo na šumu i malo uzdrhta dečak bled. I nije čudno, nije čudno (običan taster za to je malo!) srce dečaka uvek budno Srbiji što je otkucalo: Eto.. ja ovde, drug u blizini, i ovo brdo, i tišina, da li je tako il` mi se čini - sve je to sada domovina! Znam te čete Sandzaku žure, a nama ko zna šta se sprema... Evo Nemaca... Tenkovi jure... A bombi nema! O, čujte čete u daljini, budući ljudi, zemljo nova, da li je tako il` mi se čini - svi ste kraj našeg rova. Kažite: tu smo, kažite: jesmo! Kažite, budući, kažite, živi, dižite pesti, poleti, pesmo, pođite, sunca, na oblak sivi, vadite, ljudi, srca iz grudi! Oh, kaži i ti, bar šapni, mama: svi smo sa vama... Al` stroj se ceo diže i krenu, pognu se, jurnu i dečak bled, jer komesarov krik ga prenu: napreeed, napreeed! I sve najednom promeni lik, poče da tamni, da čili dan, i sve se stopi u zov, u krik, prigušen, dalek, ko tuđ, a znan: Za nove dane, da svima svane, da naše staze, pošteni gaze, da više nema grob do groba ni gladi pokraj kućnoga plota da nema tame da nema roba da bude toplo od života u cevi ljubav! mržnju! i jed! napreeed, napreeed!... Rođena zemljo, jesi li znala? tu je pogino bataljon ceo... Crvena krv je procvetala kroz snežni pokrov, hladan i beo. Noću je i to zavejo vetar. ipak na jugu... vojska korača... Pao je četrnaesti kilometar, ali nikad neće Kadinjača.","Rodoljubiva poezija"
"Otadžbino moja najbolja, najslađa Poslednje uzdanje i uteho prava Hoće da te zdrobe, da od tvojih mrava Gozbu gadnu slave, da od tvojih svađa Pesmu sebi stvore, što im pire sladi. O skameni svađe, nek caruje volja Otadžbino moja najslađa, najbolja Da se mnogo radi i da se uradi. Sve ćemo ti dati jer sve si nam dala: Pesmu melodičnu, naš nam jezik dade Dala si nam radost, patnje, nade, jade Bolove i osmeh, tuga, ideala. Od svoje si svile naša srca svila Dala si nam sebe, te tajne motive Što u dubinama naše duše žive. Otadžbino majko, otadžbino mila.","Rodoljubiva poezija"
"Oj, stani, pevče, ne cepaj grudi, Ne mori dušu, ne zledi rane; Prošlosti mile slavu ne budi, Ne pevaj ponos i sretne dane! Tvoja je ljubav iskrena, žarka; Duša je tvoja nežna i čista — Al’ oko suzi kad pevaš Marka, I kada prošlost sjajna zablista. Jer dok sa struna pesma se vija, Iz prošlih dana uzor da stvori; Ja gledam pustoš koja nas svija, Nevolju, bedu koja nas mori. Ta mi im slavu hvalit umemo I dobro njino uzdizat svako — A da l' se sami podičit smemo Da dobra mnoga stvorismo tako?! Oj, stani, pevče, starino seda, Strašne su slutnje prepune grudi, Tužne su slike što oko gleda, U bedi svojoj slabi su ljudi!","Rodoljubiva poezija"
"U tami ćuti selo moje drago, ćuti selo moje i Srbija ćuti, ćuti moje blago, ljubavi moje ponajlepši dar. U srcima tinja, u mraku plaminja nove bune žar. Šušte kukuruzi. Nova žita zru. Sa brega, proplanka, u noći ovoj, u noći ustanka, jasen igra lišćem, jasen me pozdravlja šumeć tihu setu. I prošlosti mojoj koja me ostavlja, i životu bivšem, i mom bivšem svetu, ne poklanjam više, ljubav toplu, svu. Ljubav moja odsad biće cvet u cvetu – ljudi koji sa mnom pate, ginu, mru. Srbija je ljubav i ljubav Srbija, koja suncu pruža svoje ruke bele; njene šume, polja, hrastovi i jele; njene noći divne i njen divni dan; čežnja snažna, vrela, i njen vreli san. Odlazim... I nikad, nikad neće više tenkovi mi tuđi kroz tišiiu proći polja mojih plodnih, njiva mojih rodnih –  kroz tišinu dana il tišinu noći! Kao mlado vino, kao plahe kiše, kao more kad se uzgiba, zapeni –  noćas seme bune rađa se u meni: Srbija se neće umiriti više!","Rodoljubiva poezija"
"U sredu smo se prvi put sreli, a do tada se nismo znali. U petak smo se zavoleli. U ponedeljak posvađali. Opet je sreda. Sad svima kažem dok lutam po korzu sam: ne, nije ona lepša ni draža od drugih devojčica koje znam. Pa kad je sretnem – oči krijem. Zviždućem. Gledam u nešto drugo. I mislim: zbilja, svejedno mi je… Al okrećem se dugo… dugo…","Ljubavna poezija"
"Mome su srcu dovoljne tvoje grudi, i krila moja za tvoju slobodu Iz mojih usta poleteće u nebo ono što  je spavalo u tvojoj duši. U tebi je varka svakoga dana, stižeš ko rosa na cvetne latice, potkopavaš obzorje svojom odsutnošću, poput talasa bežeći neprestano. Rekao sam da si pevala u vetru, kao što pevaju jedra i jarboli, ti si kao oni, visoka i ćutljiva i često tužna kao putovanje. Utočište, kao stari put, nastanjuju te jeke i glasovi čežnje, budim se ponekad, sele se i beže ptice što su spavale u tvojoj duši.","Ljubavna poezija"
"U carstvo na žalu sinjega mora – pre mnogo leta to bi – življaše jednom devojka lepa po imenu Anabel Li; i samo jedno joj beše na umu da se volimo mi. U carstvu na žalu sinjega mora deca smo bili mi, al volesmo se više no iko ja i Anabel Li, ljubavlju s koje su patili žudno nebeski andjeli svi. I zato, u carstvu na morskome žalu, pradavno ovo se zbi poduhnu vetar noću sa neba, sledi mi Anabel Li i dođoše od mene da je odnesu njezini rođaci svi, u grob na morskome je spustiše žalu da večni sanak sni. Andjele zavist je morila što su tek upola srećni ko mi da! zato samo ( kao što znaju u carstvu onome svi) poduhnu vetar sa neba i sledi i ubi mi Anabel Li. Al mi nadjačasmo ljubavlju one što stariji behu no mi – što mudriji behu no mi – i slabi su andjeli sve vasione i slabi su podvodni duhovi zli da ikad mi razdvoje dušu od duše prelepe Anabel Li Jer večite snove, dok Mesec sjaj toči, snivam o Anabel Li kad zvezde zaplove, svud viđam ja oči prelepe Anabel Li po svu noć ja tako uz dragu počivam, uz nevestu svoju, uz život svoj snivam, u grobu na žalu, tu ležimo mi, a more buči i vri.","Ljubavna poezija"
"Ja mislim da smo svi redom iz lepe ljubavi rođeni, ogromne, čudne i drhtave kao jasike zelene. Posle su došle kolevke, cucle i zubi, i ostalo. I noći kad smo kmečali. I pelene. Pelene. Pelene. Svejedno je da li su oblaci jesenjim nebom tumarali, ili je kosava bila, ili je mećava bila, ja mislim: oni su videli sva sunca kad su nas stvarali. Zato je kosa bebama meka i topla kao svila. Ja mislim da su se voleli i mislim da su zamišljali najlepše usne za nas, najlepše oko i dlan. I želeli su da budemo najbolji na ovom svetu. Da li se ikad upitaš, ličiš li na njihov san? Mama i tata su stari već i kažu: ljubav vene. A ljubav njihova ostaje i u nama se širi. I nastavlja se. Nastavlja u nekom malenom švrći što će iz našeg srca uskoro da izviri.","Ljubavna poezija"
"Ovo je zaista najljubavnija pesma, a ni reči o ljubavi. Svim pajacima i lutkama otkinute su glave i oni tako leže u ćošku bespomoćni i bačeni. Neko u ovoj sobi više neće da bude dete. Neko u ovoj sobi tri dana ne može da ruča. Neko u ovoj sobi samo ćuti, ćuti, i gleda kroz prozor kako jesen sa lišćem i vetrom putuje preko pokislih gradskih krovova za pticama. Ovo je zaista najljubavnija pesma, a ni reči o ljubavi.","Ljubavna poezija"
"Život je sve nešto iz početka. Juče i prekjuče sutra ne vrede. Nema na svetu dva ista petka, dve iste nedelje, dve iste srede. Pa čemu onda razočaranja? Ako je jedna ljubav – ćorak, Odmah se drukčije i lepše sanja. I kad si najviše tužan i gorak nekih se novih očiju setiš i shvatiš da letiš… divnije letiš. Ko je to video da dečak pati? Da kunja kmezav i da plače? Svaki put moraš iznova znati da voliš bolje, da voliš jače. Ne da se vadiš. Ne da se tešiš. Već da se istinski do neba smešiš. Nema na svetu dve iste srede, dva ista utorka, dva ista petka. Sve nove ljubavi drukčije vrede. Živi se svaki put iz početka. Zivi se da se nikad ne pada. Da budeš snažniji posle oluje. I da se u tvom srcu već sada 100 zlatnih zvezda unapred čuje.","Misaono - refleksivna poezija"
"Ništa neću da joj kažem jer neću. Ona je jedna neozbiljna najobičnija balavica. Mi stariji, mi iz osmog razreda, stavimo ruke u džepove i zviždućemo kroz zube. Baš nas briga za te devojčice. Ništa neću da joj kažem jer neću. Ali ako pogleda nekog drugog, postaću najgori đak u školi.","Ljubavna poezija"
"Čuperak kose obično nose neko na oku, neko do nosa, al’ ima jedan čuperak plavi zamisli gde? U mojoj glavi. Kako u glavi da bude kosa? Lepo. U glavi. To nije moj čuperak plavi već jedne Sanje iz šestog ‘a’. Pa šta? Videćeš šta kad jednog dana čuperak nečije kose tuđe malo u tvoju glavu uđe, pa se umudriš, udrveniš, pa malo – malo pa… pocrveniš, pa grickaš nokte i kriješ lice, pa šalješ tajne ceduljice, pa nešto kunjaš, pa se mučiš, pa učiš – a sve koješta učiš. Izmešaš rotkve i romboide. Izmešaš note i piramide. Izmešaš leptire i gradove. I sportove i ručne radove. I tropsko bilje. I stare Grke. I lepo ne znaš šta ćeš od muke. Sad vidiš šta je čuperak plavi kad ti se danima mota po glavi, pa od dečaka – pravog junaka napravi tunjavka i nespretnjaka.","Ljubavna poezija"
"I Na ukletoj obali od dana dužoj, gde su slavuji svi mrtvi, gde je pre mene crveni čelik bio, gorki sam ukus tvoga odsustva osetio u ustima. Još mi smrt u ušima zuji Noć s ove strane meseca često ogrezne u nepotrebne istine i oduševljena klanja. O, ispod kože mlaz krvi moje čezne noć s one strane meseca, noć višanja. Al sva su zatvorena vrata. Svi su odjeci mrtvi. Nikad tako voleli nisu. Da li ću iznenaditi tajnu smrti, ja žrtva. Gorka suza u srcu. Na kužnom vetru sam. Nikad da se završi taj kameni san Probuditi te moram Euridiko mrtva. II Na dno slepog predela gde me nema, jezoviti gde su prizori, s one strane krvi gde voće otrovno raste, siđoh, tamo gde uskoro noć će pokrasti sazvežđe suza koje će u oku mi zriti. O, u slepoočnice se svoje nastaniti. Evo me bez odbrane ispred strašne samoće. Ne okrenuti se ma koliko da se to hoće. Lice bez očiju na pustome zidu biti. Crvene ptice pevaju u mome mesu. Crne ptice obleću oko moje glave. Neka mi čelo bude načeto u lesu gubom i kamenom ispod letnje trave, ako izgubim tvoje divno lice na ovoj gorkoj obali od mraka i groznice. III Noć to su zvezde. Iz moje zaspale glave izleće ptica. Između dve gorke dubine jedna ptica. I rt dobre nade. O mrtav da sam. Al ne pomažu kletve. Smrt svoju u glavi nosim ja putnik bez prtljaga i lica. Izgubio sam te u noći podzemnoj daleku ja divlji lovac zvezda krivotvorno suočen sa neistinom, nepomirljivi spavač uočen od sudbine, ja čije suze sada niz tuđe lice teku. Gde si osim u mojoj pesmi divna Euridiko? Prezrela si svaki oblik pojavljivanja o sliko moga crnoga grada i izgubljenoga cilja. Svuda u svetu užasna ljubav vlada. Na horizontu se ukazuju kao poslednja nada Oblaci puni ptica i budućeg bilja.","Misaono - refleksivna poezija"
"Nikad nemoj da se vraćaš kad već jednom u svet kreneš Nemoj da mi nešto petljaš Nemoj da mi hoćeš-nećeš. I ja bežim bez povratka. Nikad neću unatrag. Šta ti znači staro sunce, stare staze, stari prag? Tu je ono za čim može da se pati Tu je ono čemu možeš srce dati. Al’ ako se ikad vratiš moraš znati tu ćeš stati I ostati. Očima se u svet trči Glavom rije mlako veče Od reke se dete uči ka morima da poteče. Od zvezda se dete uči da zapara nebo sjajem. I od druma da se muči i vijuga za beskrajem. Opasno je kao zmija opasno je kao metak da u tebi večno klija i čarlija tvoj početak. Ti za koren nisi stvoren Ceo svet ti je otvoren. Ako ti se nekud žuri, stisni srce i zažmuri. Al’ kad pođeš – nemoj stati Mahni rukom. I odjuri. Ko zna kud ćeš. Ko zna zašto. Ko zna šta te tamo čeka. Ove su želje uvek belje kad namignu iz daleka. Opasno je kao munja opasno je kao metak da u tebi večno kunja i muči se tvoj početak. Ti si uvek krilat bio samo si zaboravio. Zato leti. Sanjaj. Trči. Stvaraj zoru kad je veče. Nek’ od tebe život uči da se peni i da teče. Budi takvo neko čudo što ne ume ništa malo, pa kad kreneš – kreni ludo, ustreptalo, radoznalo. Ko zna šta te tamo čeka u maglama iz daleka. Al’ ako se i pozlatiš, il’ sve teško, gorko platiš, uvek idi samo napred. Nemoj nikad da se vratiš.","Misaono - refleksivna poezija"
"Pronađeš negde nekakvog Mišu, nekakvog Gorana, Dragana, Svetu, pronađeš drugare nalik na sebe i staneš tako i ne veruješ da ima neko kao ti- isti, na ovom drukčijem svetu. I ništa ne mora da se kaže. Sve se unapred zna i razume. Možda te neke Mire sad traže. Možda Gordana neka ne ume bez tebe, Jelene, Milice, Vide, do nekog ogromnog sunca da ide. I ne znaš koliko kao ti – takvih večeras ponovo nekog nemaju. I ne znaš koliko kao ti – istih za susret sa tobom baš sad se spremaju. I ne znaš ko su to, kao ti – divni i što su jastuke suzama vlažili. A lepo ste se mogli sresti samo da ste se malo potražili. I KREĆEŠ U ŽIVOT S POGREŠNIM NEKIM. S DRUKČIJIM NEKIM. NEKIM DALEKIM. A Boris, Vera, Vladan i Sanja još uvek samo tebe sanja","Misaono - refleksivna poezija"
"Važno je, možda, i to da znamo:čovek je željan tek ako želi.I ako sebe celog damo,tek tada i možemo biti celi.Saznaćemo tek ako kažemoreči iskrene, istovetne.I samo onda kad i mi tražimo,moći će neko i nas da sretne.","Misaono - refleksivna poezija"
"Poslednja si moja sinagoga moj poslednji Petrovgrad i Rim. S Tobom, možda, mogu i bez Boga, bez Tebe ne mogu ni s njim.","Rodoljubiva poezija"
"Reči u koje bežimo od reči izdaju nas pred poterom svakom, život, strašna crkva, traži da se kleči pred životom na koji si lakom. Ponekad samo još duša zaboli što je svugde isto: samo život goli kome nije dosta što smo pali niže te nas tu, na selu, pastoralno budi i vraća nam veru da smo opet ljudi pesmom neke divno poludele ptice.","Rodoljubiva poezija"
"Noć, još nisam bio izašao iz noći pune pravednosti i transcendentalnih munja a u mome duhu oko koga su se rojili zlatni insekti čula se zimska muzika što sanja slatke vrhove. Još sam svojim sećanjem dodirivao druge predele ali već imah dan i ljubav koju nisam tražio, Ja čujem i vidim njenu istinu njen šljunak tvrd među zubima blag u srcu gde mi silazi po svetlost osetljiva zvezda. Gasi samo zlonamerne vatre, suncu ni u čemu nije suprotna. Kakav strašan sklad između riba i ribara koje podjednako voli. Visoko jedan je krug pod kojim se sve odigrava svojom udaljenošću omogućuje nam prostranstva onome ko ga shvati bude oko glave i svetli dok reke teku uokrug. Ode a opet sve je tu. Orač širokim zamahom ruke počinje godinu. Leto: laste se kupaju ribe lete anđeli pevaju nad vodama. Reči će mi pomoći da utvrdim gde ona počinje da li tamo gde je gledam ili tamo gde je još nema ili tamo gde se srce ispuni peskom i zaboravom Šta reči znaju o vodi koja izgubi sve što nađe koju volim da dokazujem koju želim da učinim stvarnom a da je ne zaustavim a da je ne povredim? Sada se uliva u brdo ispod meseca gde rastu nebesne biljke sa zemaljskim cvetovima i drveće na kome rađaju električni plodovi i prazna ogledala i prazna ogledala jer nema ničega sa druge strane. Evo moje ljubavi evo moje krvi evo mojih kostiju evo svlačim svoju ljudsku kožu i u crnu zemlju ležem.","Rodoljubiva poezija"
"Na cesti Petrovačkoj izbjeglice i trista djece u kolini. Nad cestom kruže grabljive ptice, tuđinski avioni. Po kamenjaru osniježenom čelična kiša zvoni... U snijegu rumena Marija, mamina kćerka jedina, bilo joj sedam godina. Tri dana Grmeč gazila i posrnula stotinu puta. Suknju je imala – ni kratku ni dugu, a prsluk malen, premalen, a povrh svega kabanica, beskrajnih rukava, široka, žuta, od starog očevog kaputa. Ponekad mala plakala, nekad se opet smijala i vesela bila kad bi je mati tješila: Još samo malo, rođena, pa ćemo vidjeti Petrovac, a to je varoš golema, tu ima vatre i hljeba i kuća - do samog neba. Radovala se djevojčica i vatri, i gradu neviđenom, a sada leži, sićušna kao ptica, na cesti Petrovačkoj, na cesti okrvavljenoj. Oči gledaju širom, al sjaja u njima nema, sa mrtvih usana male optužba teče nijema: O, strašna ptico, ti si me ubila, a šta sam kriva bila! Sedam sam godina imala, ni mrava nisam zgazila. Tako sam malo živjela, i tako malo vidjela, a svemu sam se divila. Bila sam bezbrižni leptir, a ti me pokosi, ptico, ti mi ugasi zjene, polomi ručice moje, od gladi otežale, od zime ukočene. Optužbu vapije dijete, stisnutih modrih pesti, u okrvavljenom snijegu, na Petrovačkoj cesti. Tuđinski ljudi krvavi, kuću su našu spalili, djetinjstvo su mi ukrali, i mnogo naših ubili. Tuđinske ptice, čelične nemile, nad planinom su našom letjele. Smrači se, rođena goro, i na sve naše pute, pošalji sinove svoje, pošalji vukove ljute, osveti moje noge izranjene, i jutra gladna rasplakana, i ruke modre i smrznute. Zagrmi, tata, iz velikog topa, pomlati tuđe gadove, zabubnjaj, braco, mitraljezom, mrtva te sestra zove. Osvetu vapije dijete, stisnutih smrznutih pesti, u krvi i snijegu, na Petrovačkoj cesti...","Rodoljubiva poezija"
"Tako nas ostavi sloboda i sreća, San velikih dana i pobede hor. Mesto glavu s vencem, poraze na pleća, A umesto majke lepe kao bor — Mi, sinovi njeni, vitezovi stari, Deca smo nesreće i lutanja zlog! Nečuvene patnje nebo nam podari, Patnje što ne vide ni čovek ni Bog. A bili smo divni mi, mezimci slave. Strah smo zadavali dušmaninu svom. Imali smo dušu i krv rase zdrave. A sad? Ko smo sada? I gde je naš dom? Eno, po klancima jedan narod ceo Radi sliku pakla — koža je i kost. I korenje jede kao hlebac beo, A smrt mu je radost, dobrodoš'o gost. Gle njegovog doma! Glad izrasla svuda. Tu se čaša žuči ispija do dna. Mru grobovi svetli, mre i sveta gruda, Deca mru s osmehom kraj majki bez sna. Sve što god je im'o sve je Srbin dao. Sad bez zemlje svoje, al' još za nju mre A mrak i crni užas Otadzbinom pao. On čeka, jer ume da preživi sve. Nek čeka! Jer on je nekad rek'o ovo: “Zlu svakome mora jednom doći kraj.” Nek čeka! Jer ide sasvim doba novo, Sasvim nova mis'o, sasvim novi sjaj.","Rodoljubiva poezija"
"Moje srećne oči narodu se dive, Što ostvari snove, duge pet stoleća, Što unese opet duh drevnog proleća U ravnice puste i gudure sive, I obnovi dane što podižu žive. Pet vekova, crni' kao pet gavrana, Pali su po zemlji, u krvave vode, Uz muziku smrti i himnu slobode, Uz korake moćne istorijskih dana, Uz tutnjavu gneva i govor vulkana. Pet vekova vlage, tamnice i mraka, I muka na kocu sa imenom Boga, Pet vekova srama, uz prokletstva mnoga, Pet vekova nada, pet vekova raka — I da opet dođe najezda junaka! I da opet dođe ko u doba stara, Da se narod listom za oružje hvata, Ispod trulog carstva da izvede brata, U mrtva ognjišta da unese žara, Da probudi zvona s umrlih zvonara! Ja sam bio svedok pri sudaru rasa I video snagu koja rađa dela: Planine i vode, varoši i sela Privuče zagrljaj ogromih talasa, Pronoseći cveće slave i užasa. Videh kako narod stvara novo vreme, Kako Vardar danas kroz Srbiju teče, Kako nad Ohridom pada srpsko veče, Kako nam pogledi preko mora streme, Kako naša usta sad od sreće neme. Videh kako narod istoriju daje Kraj neznanog sela, doline i krša: Pobode zastavu, neka se leprša U ime njegovo i za vaskrs raje, Za suze Kosova i za sve vapaje. Moje srećne oči narodu se dive, Što ostvari snove duge pet stoleća, Što unese opet duh drevnog proleća U ravnice puste i gudure sive. I obnovi dane što podižu žive.","Rodoljubiva poezija"
"Ja sam putnik sa Vardara, Gde je Srpstvo bez slobode; Al’ sam čuo tužan žubor I Miljacke, bistre vode. Video sam reke obe, Moj Srbine, sužnji robe! Ne hore se pesme tamo Sa laganih tamburica, Sumorne su pesme njine I sumorna njina lica, Al’ im jezik slatko zvoni. Kojim zbore milioni. Oni štuju običaje. Ali prošlost više svega, A uz gusle proslavljaju Obilića, Skenderbega I Kosovo Polje ravno, Gde nam pade carstvo slavno. Nadaju se i čekaju Na minulu slavu staru, Da zavrišti srpski konjic Na Miljackoj i Vardaru – Nadaju se, srpski sine: Ne prevari nade njine!","Rodoljubiva poezija"
"Ja znam ko sam po zvonu što sa zadužbina nemanjićkih peva, po jasnosti njegova glasa, po tome što me od Studenice do Mileševa pradedovi gledaju sa ikonostasa i što svaki u ruci drži hram. Ja imam svetitelja za oca i deda, imam svetitelja za kuma, i na nebesima sve Suhoj planini od gromada preko Sitnice do Rasa i Huma moja loza vlada. Ja znam ko sam i po mržnji besomučnoj kojom me zlopakosni gone odvajkada, znam po tome koliko sam Ugru pred očima crn i po tome koliki trn u san Vizantiji moja moć zabada. Ja znam ko sam i po prijatelja svojih gospodstvu, i po blagorodnosti njihova lika i slavi im koplja i štita. Sa svecima i kraljima ja sam u srodstvu, o mom poreklu iz knjiga starostavnih vladar na dalekom dvoru i letopisac u manastiru čita.","Rodoljubiva poezija"
"Noćas će kroz san roditelja mojih slutnja teška zamahati crnim krilima, i braće moje kroz srca viteška strah će minuti. A ja ću već biti daleko od rodnih sela, na domaku svetogorskih manastira, klečaću već kraj manastirskog praga bela pun molitve i mira. I kad bekstva sinovljeg stignu glasi do vlastele naše i kneževa, rezaće već sveti oci moje vlasi; a duša, kao ševa, pod nebom jutarnjim biće visoko. I kad mati moja pruži ubogom komad kruha i pomene u molitvi ime izgubljenog čeda, srce će kucati moje ispod svešteničkog ruha i spaziću gde me Hristos pravo u oči gleda. Kucnuo je čas svetog zaveta. Nikad više videti neću mili očinski krov, ni slušati blagog majčinog saveta, ni s braćom mladom krenuti u lov. Nikad više sa ovih kneževskih trpeza neću čuti zvuk kupa i kondira, i odore carske od zlatnoga veza zauvek skinuću. A kad manastirske pragove mirne prekoračim, u osamljenička kad stupim dvorišta kad miris udahnem smirne, duša moja od života više ništa neće tražiti. Moliću se tada za spas srpskog roda, za roditelja svojih blag i pobožni kraj, i da braća moja kroz život idu svetla hoda, kao anđeli kroz raj.","Rodoljubiva poezija"
"U toj tami dugoj blješti moja luča, Srbijo, iz kandzi izleti još mlađa! Slutim zoru brijegom kroz krv koja ključa za tvoju slobodu, za sve što se rađa. Izbjegoh, al' tvoj sam do dna, zadnje niti, zar mogu ne voljet dom taj, svoje kraje? I ovdje, u sv'jetu, ja ću s tobom biti međ nama daljina makar kolika je. Jer znam čežnje tvoje, tvoj san, tvoje nade, znam širinu duše i ljubav bez mjere, tvoj mrak znam duboki, i tugu, sve jade, svu bol koju boliš, sve to što te ždere. Znam šta okom plane. mrko, usred uza, krenu l' čete listom, bljesnu li šišane; znam ti svaku mis'o, svu gorčinu suza, gnjev tvoj preduboki, lance pokidane. Zemljo moja rodna! Znam i glad, i hajke, kevtanja, i spletke, i žuč, mrakobjese; znam jed šupljoglavca, glas tuđe svirajke, znam dušu mantije, ćud kneževe kese. Al' za tebe trijeh – za dan što će doći, za pučinu tvoju što se diže smjela, za sm'jeh tvog proljeća mrak pokidah noći, za živu ti riječ gorjeh do pepela. Za sve snove tvoje utkane u strune gusala, za bajku majke – tkalje meko, za gorčinu kletve izdaju što kune, riječ nježnu drage dragom na daleko. Zemljo moja rodna! Tvoj sam. Rudi pjena nad buktinjom srca – ljubav tiho plavi. Ja znam snagu pera, praha razmućena: svu ljepotu tvoju svjetom da proslavim! ","Rodoljubiva poezija"
"Opraćemo tobom oči našoj deci, I čelo proroka u trenuti sudnje, Reko koja posta u mačeva zveci Svetlom međom izmeđ istine i bludnje. Kao varnica si izbila iz mača, I svoj put prosekla između dva doba; I digla sve ognje iz svog sjajnog droba, Da bi jedan narod znao kud korača. Vodo vapijućih u velikoj noći, Osvetljenim putem sada ide pleme; Na rukama punim pobedničke moći Nosi svoje rodno nebo, kao sleme. Sveta reko gde se oglednula slava, Omađijan narod doneo je na te, S pobožnošću žreca i gordošću lava, Svoje bele orle i svoje penate. Tvoj luč sevnu da se uždi oreola; I nosiš, do juče nepoznata nikom, Sve sunčane mreže i zvezdana kola; I vriš pod ognjištem i pod žrtvenikom. Kao tvoje ždrelo što ne zna da skrene, I međe su srca nemenljive, preke: Naša duša ima boju naše stene, I naša krv teče kud i naše reke.","Rodoljubiva poezija"
"JAN MAJEN i moj Srem, Paris, moji mrtvi drugovi, trešnje u Kini, priviđaju mi se još, dok ovde ćutim, bdim, i mrem i ležim, hladan, kao na pepelu klada. Samo, to više i nismo mi, život, a ni zvezde, nego neka čudovišta, polipi, delfini, što se tumbaju preko nas, i plove, i jezde, i urliču: Prah, pepeo, smrt je to. A viču i rusko ničevo – i špansko nada. Ti, međutim, rasteš, uz zornjaču jasnu, sa Avalom plavom, u daljini, kao breg. Ti treperiš, i kad ovde zvezde gasnu, i topiš, ko Sunce, i led suza, i lanjski sneg. U Tebi nema besmisla, ni smrti. Ti sjajiš kao iskopan stari mač. U Tebi sve vaskrsne, i zaigra, pa se vrti, i ponavlja, kao dan i detinji plač. A kad mi se glas, i oči, i dah, upokoje, Ti ćeš me, znam, uzeti na krilo svoje. ESPANjA i naš Hvar, Dobrović mrtvi, šeik što se u Sahari beli, priviđaju mi se još, kao utvare, vatre, var. Moj Sibe poludeli, zinuo kao peš. Samo, to više nismo mi, u mladosti i moći, već neki papagaji, čimpanzi; neveseli, što mi se smeju i vrište u mojoj samoći. Jedan se Leiche! Leiche! Leiche! – dere. Drugi mi šapće: Cadavere! Treći: Leš, leš, leš. Ti, međutim, širiš, kao labud krila, zaborav, na Dunav i Savu, dok spavaju. Ti budiš veselost, što je nekad bila, kikot, tu, i u mom kriku, vrisku, i vapaju. U Tebi nema crva, ni sa groba. Ti blistaš, kao kroz suze ljudski smeh. U Tebi jedan orač peva, i u zimsko doba, prelivši krv, kao vino, u novi meh. A kad mi klone glava i budu stali sati, Ti ćeš me, znam, poljubiti kao mati.  TI, PROŠLOST, i moj svet, mladost, ljubavi, gondole, i, na nebu, Mljetci, priviđate mi se još, kao san, talas, lepi cvet, u društvu maski, koje je po mene došlo. Samo, to nisam ja, ni Venecija što se plavi, nego neke ruševine, aveti, i stećci, što ostaju za nama na zemlji, i u travi. Pa kažu: Tu leži paša! – Prosjak! – Pas! A viču i francusko tout passe. I naše prošlo. Ti, međutim, stojiš nad širokom rekom, nad ravnicom plodnom, tvrd, uzdignut kao štit. Ti pevaš vedro, sa grmljavom dalekom, i tkaš u stoleća, sa munjama, i svoju nit. U Tebi nema moje ljudske tuge. Ti imaš streljača pogled prav i nem. Ti i plač pretvaraš, kao dažd, u šarene duge, a hladiš, ko dalek bor, kad te udahnem. A kad dođe čas, da mi se srce staro stiša, Tvoj će bagem pasti na me kao kiša. LIŽBUA i moj put, u svet, kule u vazduhu i na morskoj peni, priviđaju mi se još, dok mi žižak drhće ko prut i prenosi mi zemlju, u sne, u sne, u sne. Samo, to više nisu, ni žene, ni ljudi živi, nego neke nemoćne, slabe, i setne, seni, što mi kažu, da nisu zveri, da nisu krivi, da im život baš ništa nije dao, pa šapću „ñao, ñao, ñao“ i naše „ne, ne“. Ti, međutim, dišeš, u noćnoj tišini, do zvezda, što kazuju put Suncu u tvoj san. Ti slušaš svog srca lupu, u dubini, što udara, ko stenom, u mračni Kalemegdan. Tebi su naši boli sitni mravi. Ti biser suza naših bacaš u prah. Ali se nad njima, posle, Tvoja zora zaplavi, u koju se mlad i veseo zagledah. A kad umorno srce moje ućuti, da spi, uzglavlje meko ćeš mi, u snu, biti, Ti. FINISTÈRE i njen stas, brak, poljupci, bura što je tako silna bila, priviđaju mi se još, po neki leptir, bulke, klas, dok, iz prošlosti, slušam, njen korak, tako lak. Samo, to više nije ona, ni njen glas nasmejan, nego neki kormoran, divljih i crnih krila, što viče: zrak svake sreće tone u Okean. Pa mi mrmlja reči tombe i sombre. Pa krešti njino ombre, ombre. – i naš grob i mrak. Ti, međutim, krećeš, ko naš labud večni, iz smrti, i krvi, prema Suncu, na svoj put. Dok meni dan tone u tvoj ponor rečni, Ti se dižeš, iz jutra, sav zracima obasut. Ja ću negde, sam, u Sahari, stati, u onoj gde su karavani seni, ali, ko što uz mrtvog Tuarega čuči mati, Ti ćeš, do smrti, biti uteha meni. A kad mi slome dušu, koplje i ruku i nogu, Tebe, Tebe, znam da ne mogu, ne mogu. ŽIVOT ljudski, i hrt, sveo list, galeb, srna, i Mesec na pučini, priviđaju mi se, na kraju, ko san, kao i smrt jednog po jednog glumca našeg pozorišta. Samo, sve to, i ja, nismo nikad ni bili više, nego neka pena, trenutci, šapat u Kini, što sapće, kao i srce, sve hladnije i tiše: da ne ostaju, ni Ming, ni jang, ni jin, ni Tao, trešnje, ni mandarin. Niko i ništa. Ti, međutim, sjaš, i sad, kroz san moj tavni, kroz bezbroj suza naših, večan, u mrak, i prah. Krv tvoja ko rosa pala je na ravni, ko nekad, da hladi tolikih samrtnički dah. Grlim još jednom, na Tvoj kamen strmi, i Tebe, i Savu, i Tvoj Dunav trom. Sunce se rađa u mom snu. Sini! Sevni! Zagrmi! Ime Tvoje, kao iz vedrog neba grom. A kad i meni odbije čas stari sahat Tvoj, to ime će biti poslednji šapat moj.","Rodoljubiva poezija"
"Noćas sam te snio, prestonice bela, Kitnjastu i mladu u sutonu. Zlatna Na tvrđavi tvojoj zrcaju se platna, Gordi svedok moći i krvavih dela. Sanjao sam tvoje tornje i kubeta I svečanu holost, što vrh tebe klizi, Dokle u daljini po stenju i nizi U sutonu plavom zreo život cveta. Okružena plavim visovima, slušaš Šumor snažnih reka, jer su tvoje čelo Brazdale godine i vreme je plelo Zlatan venac kojim nevernike kušaš. Snio sam te lepu, ali danas, jao! Razrivena zjape tvoja gorda nedra. Sa hramova tvojih pesma nije vedra A na tvoje čelo crn je sumor pao. Ulicama pustim gusti sneg se slaže, Iznad kuća dršće lik tuge i straha, A gradom prepunim samrtnoga daha Odjekuje tupo bat tuđinske straže.","Rodoljubiva poezija"
"Nesrećan si, Narode moj, bijedna si, Otadzbino moja! Znam ja i osjećam nevolje tvoje i crni čemer što ti je stegao dušu tvoju. Znam ja to sve i osjećam, ali mi ne daju pjevati o srećnim danima minula vremena, ali mi ne daju kukati nad opštim jadom tvojim. Narode moj zarobljeni i kukavna Otadzbino moja! Nemilosno me tjeraju s groblja, šibaju me strašno i riječi mi u grlu staju. Grobovi ostaju neopojani riječima čistijem, nepokapani suzama iskrenijem, a majke sinje neutješene utjehom blagom, pa se buni u ljutoj srdzbi i božje i ljudsko srce, i mrtva se tijela u mrtvačkoj odori dižu iz neoplakanih grobova i oglašavaju se jezivim jaukom i lelekom da duša u čovjeku protrne i premrzne. O Bože moj veliki i silni i nedostižni, daj mi jezik, daj mi krupne i goleme riječi koje dušmani ne razumiju, a narod razumije, da se isplačem i izjadikujem nad crnim udesom svoga Naroda i Zemlje svoje. Pokloni mi riječi, Gospode, krupne i zamašne kô brda himalajska, silne i moćne kô nebeski gromovi, oštre i jezive kô svjetlice božje, i tirjanima nerazumljive kô što je nerazumljiva sfinga egipatska rodu čovječanskom. Daj mi te riječi i obdari me, Gospode moj, tijem darom svojijem velikijem i milošću svojom neizmjernom, jer će mi srce svenuti, jer će mi se duša od prevelike tuge i žalosti razgubati!","Rodoljubiva poezija"
"Mnogi su vijekovi, mnoga pokoljenja i pjesnici slavili Tebe. Mnoga se svježa krv lila za Te i u ime Tvoje! Sa Tvojih kao krv crvenih usana vječito struje i šume slatke i opojne riječi, koje vijekovima iz temelja potresaju, koje pregaženo roblje do uzdrhtalog zanosa ushićuju! Ti, o čista i svijetla ženo, od iskoni rađaš, a Tvoja bujna i obla njedra kroz duboku i beskrajnu vječnost neodoljivo mirišu strasnim i razbludnim djevojaštvom koje zanosi i opija. Razdragan i zanesen uzavrelom i vječito uzbunjenom krvlju, koju mi balkanski hajduci, preci moji, u baštinu daše, svjestan o životvornom sjaju ljepote i punom obilju milosti i snage Tvoje, ja, mali i sitni, padam na koljena i u zanosu dižem molitve Tebi, o Bezgranična, o Beskrajna i Beskonačna: dođi već jednom i pohodi zemlju moju, jer sve je bez Tebe ništa, – ništa je s Tobom sve! Vijekovi bi potamnjeli, narodi bi podivljali da visoko ne sija zvijezda Tvoja. U božanskoj srdzbi koja Vaseljenom potresa osvetnički i s krvavim bičem u ruci dođi i prognaj razvratnu bludnicu, koja se je, uvijena u kitnjasti veo darovanih prava, pod Tvojim velikim i svetim imenom digla s kužnim zadahom na Tvoj sjajni i uzvišeni tron u zemlji našoj! Pusti sa svojih usana plamen ognja i osvete i sagori, u pomami ljutoj, crne razvratnike, što podlo i kukavički služe bludnici otrovnoj! Neka zagrme i jeknu, o sjajna i bogolika ženo, sa Tvojih usana, crvenih kao nebeska crven, zvuci zanosne pjesme napora i borbe kroz ovu skamenjenu i jezivu tišinu! Zadrmaj ovom učmalom zemljom, potresi smrznutim srcima, osvježi i osnaži, da sve i svak osjeti sav neizmjerni sjaj i draž ljepote, sve obilje milosti i snage Tvoje, kao što ih osjeća i nad njima drhće uzavrela i vječito uzbunjena krv moja, koju mi balkanski hajduci, preci moji, u baštinu daše!","Rodoljubiva poezija"
"Zvezde se kriju Nebo je mutno, Oblaci s’ viju Po nebu žurno. Oblaci strašni, Ah, kuda, kuda? Nemojte nebo Natkriti svuda! U jednom kraju Beloga sveta S nadeždom blista Sad jedna zvezda. O, dalje, dalje Od zvezde one, Da ni oblačak Na nju ne klone. Da njeni zraci U noći ovoj Prosiplju nadu Majci tužećoj. Koja j’ to majka Svi je mi znamo, Jer njenu tugu Davno slušamo.","Rodoljubiva poezija"
"Gdje ste? Ja budan na prozoru stojim Naslonjen čelom na staklo... Sve spava... Noć sjajna, kô da po oknima mojim Polako šušti vaša kosa plava... U ove čase zvijezdâ i snovâ U vašu baštu ja sam dolazio; Mirisao je jorgovan i zova, I mrki čempres povijo se ti'o. U ove čase vi ste ruža bili, Ja leptir bio što na cvijet pada; Ah, vaše kose, oči, smijeh mili, I vaše tijelo i ljepota mlada Opiše mene... Mi bjesmo u raju, Jabuke slatke berući sa grana... Dok slavuj pjeva i zvijezde sjaju I rasipa se miris jorgovana. No sve je prošlo... Kô jablan bez rose Sam ginem sada i u čežnji stojim... Noć sjajna, ko da svila vaše kose Polako šušti po oknima mojim.","Ljubavna poezija"
"Koliko je sreće u časima ovim, Kad se mjesec rađa na plavoj visini, Kada slavuj peva negdje u daljini I razgara srce plamenima novim! Ovdje drvlje staro duge sjenke baca, U našoj rijeci brdo se ogleda; Dođi, jer mi srce više mira ne da – Ja sam žedan, draga, tvojih poljubaca. Ne moli se tamo, pred ikonom starom! Ovdje u slobodi, pred nebom – oltarom, Sa koga nam Gospod o milosti zbori, Dođi, da zajedno molimo nas dvoje: Ja ću sve da ljubim, oči, usne tvoje, A ti strepi, dršći i sa mnom izgori.","Ljubavna poezija"
"I opet mi duša sve o tebi sanja, I kida se srce i za tobom gine, A nevjera tvoja daleko se sklanja, Kao tavni oblak kad sa neba mine. I opet si meni čista, sjajna, vedra, Iz prizraka tvoga blaženstva me griju, Pa bih opet tebi panuo na njedra I gledô ti oči što se slatko smiju. Tako vita jela koju munja zgodi Još u nebo gleda i života čeka, I ne misli: nebo da oblake vodi Iz kojih će nova zagrmiti jeka...","Ljubavna poezija"
"Kakve su njene namere, kad sve druge sahranjuje, samo mene oživljava? Ima li, Ana, stvarnog razloga da tako lepo spava? Priznajem Pesnika, al, znam: niko ne može žešće da opravda vazduh od njene tamne kože. Kad ana plače! (o ne lažem vas) to je lepše od voća! Od kiše! Od... rakova na žaru! Od... čega god hoćete! Od ptice u galopu! pa nisam ja valjda vica radi prokockao celu evropu! A kad se svlači! Slobodan i proklet prisustvujem (a ne znam kako da preživim) najvećem čudu u svetlosti! Zaklinjem se: da bih tebe ogrejao, Ana, zapalio bih i svoje kosti. Kad lađu crta! Kad ječam seje! Kad objavljuje rat! Kad se smeje! Kad školjke hrani! Kad se prehladi u lovu! Kad čita magnet! Kad kupi haljinu novu! Kad pije pivo! Kad iznenada dođe! Kad ljubi proleterske vođe! Kad je moja desna ruka! Kad je grčka azbuka! Kad sanja cveće! Kad NEĆE! Sećanje na Nepojmljivog Dečka uvek će moći vatru da zameni: zato su mi oblaci zeleni, pa zeleni! Pa rumeni! Pa kad se vokali spoje! Dragi Bože, usijane glavurde moje! Ja mogu na njenoj usni da spojim more s cvetovima! Mogu u njenoj državi da budem referent za kišu! Mogu pod njenim prozorom da imitiram dunav, il neke druge vulkane, mogu da se zakunem u sve što imam, i nemam, da svet postoji zbog Ane. Kakve su njene namere kad sve druge sahranjuje samo mene oživljava - ima li Ana stvarnog razloga da bude tako lepa kad spava? I cvetovi i puževi i englezi svi već znaju: ona poljupcem može od svake bolesti da izleči! Ali ja nju naj, naj, naj volim kad spaja svetlosti, kad rešava ukrštene reči. Ona to izvodi kao da se igra! A mani izgleda kao da svet stvara! Ko Vergilijev najmlađi konj: u jednoj ruci drži svet, a drugom ga osvetljava! Traži se, na primer, reč, koja može vodu da pije, samu sebe da izgovara, da gori, da leti, i da spava. Neka reč koja nije kao ostale reči: reč koja ume da rešava ukrštene reči! Tada nastaje mala drama: voda otiče za svojim obalama: Ana, naga, na mom dlanu, večnost osmišljava! (A mogla bi baš nju briga da se razboli ili da spava.) I dddok je tttako ooo opasnu ddddržim u zzzz zagrljaju rrrreči se reči se sssssame rrrrrr rešavaju! Kakve su njene namere kad sve druge sahranjuje samo mene oživljava? Što se bar ne pokrije kad spava?!","Ljubavna poezija"
"Živu zvezdu u utrobi imaš prijateljice moja crkvu davno porušenu novu školu krotitelja lavova sa licem nevine devojčice ispod samog srca nosiš prijateljice moja Osluhni njegovo ispod svoga bila u dubinama praiskona prijateljice moja u dubinama neba u ponorima sveta u maloj poljskoj kućici na japanskom ostrvu u doba trešanja ljubavi moja Živo čudo ispunjava te tvoriteljko moja neka je blagoslovena pravlaga životodajna ja blagosiljam spoj Ženstva sa Strancima koji nove Strance iz pramraka izvodi u opasnu svetlost sveta ženo Kako se stiže do tvoga carstva do prasveta u tebi prijateljice moja može li se smrću do vlažnog sna u tebi do spokoja može li padom kroz čeljusti zveri kroz cveće može li se ponovo u tvoju utrobu može li zauvek u čas začeća Kako izbeći progon iz tvog toplog tela kako ostati večno ispod tvoje sise jao kako spasiteljice moja mogu li se nagoditi sa Ubicom u tebi sa zvezdom zrakolomnom mogu li daj da uđem i večno da ostanem Mogu li sa čajem sa voćem koje ti prinose muževi mogu li mi tu pčele pomoći brzi konji mogu li patnjom poniženjem teškim robijaškim radom kao Tantal i Sizif istovremeno mogu li ikako u staru postojbinu mogu li tvoriteljko moja?","Ljubavna poezija"
"Ima u tvome telu bludna noć. Ima u mome telu bludna noć. Ima u noći tela strašna noć što pali sve noći bludnih tela. I ja ti krikom noći ljubim noć. Strašna noć, časna noć. Kad odeneš je telom, kad je nebom daruješ i zvezdom, kad je glasom izvlačiš i hodom tiho karaš. Toliko da ti grudi ne porastu. Gorda noć s čelenkom bez oka. Konak pakla, srp obrve pored srca. Noćnik što nikada ne zakuca u predele tvoga dana, u sjaj cela. Dve vojske pod kupom naše tame. Pod zvezdama naše krvi, pod nogama ljubavi koja nikada ne klone. Dve vojske pa se cele noći ludo vole. Odeni nebo da bludno zemlju sanja. Odeni zemlju da bludno nebo voli. I vrati se iz noći svoga tela u dan moga tela i noć moje smrti. Vrati se s trubom ljubve dok se zari istok i mrtvi padaju voajari.","Ljubavna poezija"
"Tada je pevao dan u granama topola. Setim se tebe i odmah mi grešna miso. Jutrom reka, a ti ludo gola. Pa mišljah: da je reka muško, ja bih od bola vrisko. I ja sam mogao ribe klati. Nisam verovao grmu niti ženskoj jovi. Ti si se mogla i mladom klenu dati. Iz tvog su čela nicali beli rogovi. Tada je pevao dan u granama topola. Da bi te videla, trska je porasla za dva kolenca. Dolazile su zveri oba pola. Iz tvojih grudi htela su poteći dva bela studenca. I ja sam samo mogao da padnem na kolena. Bio sam snažni junac a ti mlada mati. I gledao sam dva tvoja oka zamagljena Zbog kojih ključa krv i snaga ludo pati. Tada je pevao dan u granama topola. Tvoja sam bedra zvao sapima, igračice. Osećao sam: iz mog čela rastu dva roga vola. Kako da stignem noge takve trkačice. Bio je to ludi galop od jutra do noći. Povaljali smo trave i izranili žita. I gledali smo se na svetlu, svojoj bledoći, Ja zdepast, debelog vrata, ti bela, tankovita. I presta da peva dan u granama topola. Čudno: rasle su šume sa korenjem nagore. U vuka oči pune vučjeg bola. U vodi ribe vode tajne razgovore. I bila su dva neba, jedno je u reci. I svaka je grana imala toplinu ruke. Plovili su neki čudni, crni meseci S usnama da ljube, s rukama za kurjake. I presta da peva dan u granama topola. Bi veče. Ti si ležala na paprati. A ja sam bio mladić, slab, bez ona dva roga vola. I videh: ti bi se mogla i mladom kurjaku dati. Da sam ti bičje reči riknuo, ti bi znala. I nikad bliže nožu ne bi moja ruka. Pobegoh, sa mnom su i debla posrtala. Pratila su me dva grozna oka, tvoja ili tvog vuka.","Ljubavna poezija"
"Noć se zvezda u zeni... Mesec pase nad rekom tamu. Nežnost u meni hteo bih dati nekom Vru želje ko mlada vina Ljubav krv nežno talasa... Sanja kraj mene tišina draganje njenog glasa. Hteo bih pogled joj zelen ko bojen vedrinom dalekom. Mesec srebrni jelen pase tamu nad rekom.","Ljubavna poezija"
"Žudim noć lepu kad se sanja i reči tihe ko bez moći drhte od snova i zvezdanja zbog nje kraj mene u toj noći. I dokle mesec ko zlatno gnezdo u cvetnom granju blista a časi slatko nepovratno klize ko kaplje rose s lista. Izneo bih joj svoje srce i svoju radost i svoju tugu na dlanu što sni milovanje ko toplo srce nežnu drugu. I srce bih joj otvorio da od nežnosti uzdrhte dani i njen bi lepi pogled bio u mraku vodoskog zvezdani.","Ljubavna poezija"
"Neka tvoji beli labudi kristalna jezera sanjaju, ali ne veruj moru koje nas vreba i mami. Prostore nevidljiva snaga sanja kojoj se suncokreti klanjaju vidiš li okrenuta zaboravljenim danima u tami? Tebe tri sveta vole tri te vatre prže. A mi idemo ispred nade koju lutajuće pustinje proganjaju. Oni smo što su sve izmislili i ostali sami, ženo od svetog mermera bela uteho kojoj se priklanjaju. Na zvučnim obalama gde drevno završava more kamenim srcem slutiš: vazduh je veliko čudo. Nek traje lepota sunca do poslednjeg sna, gore prema vrhovima koji zagubiše nam trag. Al ludo ne veruj tome moru koje nas vreba i mami. Kristalna jezera sanjaj u tami.","Ljubavna poezija"
"Bilo mi je dvanaest godina, prvi put sam sišao do grada iz mog sela, tihog i dalekog, kad susretoh tebe iznenada. Eh, dječačke uspomene glupe! Mala moja iz Bosanske Krupe! Jesi li me spazila il' nisi, zbunjenoga seoskoga đaka, svjetlokosog i očiju plavih, u oklopu novih opanaka, kako zija u izloge skupe? Mala moja iz Bosanske Krupe! Naišla si kao lak oblačak, tvoj me pogled za tren obeznani, zaboravih ime i očinstvo, kako mi se zovu ukućani. Iznevjerih poput sablje tupe. Mala moja iz Bosanske Krupe! Tekli tako gimnazijski dani, uspomena na te ne ocvala, modra Una u proljetnje noći tvoje mi je ime šaputala. Lebdjela si ispred đačke klupe, mala moja iz Bosanske Krupe! Brzo minu naše đakovanje, lagan leptir sa krilima zlatnim, ipak tebe u srcu sačuvah kroz sve bure u danima ratnim. Ta sjećanja mogu l' da se kupe, mala moja iz Bosanske Krupe? Sad je kasno, već mi kosa sijedi, gledam Unu, ćuti kao nijema, zalud lutam ulicama znanim, sve je pusto, tebe više nema. Ej, godine, nemjerljive, skupe! Zbogom, mala, iz Bosanske Krupe!","Ljubavna poezija"
"Padni mi samo na pamet Misli moje obraz da ti izgrebu. Iziđi samo preda me Oči da mi zalaju na tebe. Samo otvori usta Ćutanje moje da ti vilice razbije. Seti me samo na sebe Sećanje moje da ti zemlju Pod stopalima raskopa. Dotle je među nama došlo.","Ljubavna poezija"
"Prošlo je sve; i jedva dušu dirne sećanja talas drag, ko s večeri kad tihom vodom pirne daleki vetar blag. Prošlo je sve što bolelo me ikad! O, laž je da se ne zaceli nikad rana i radosti trag! Bez nespokojstva, bez srdzbe, bez krika, sećam se danas ja ljubavi naše, tvog smeha, tvog lika, a srce jedva zna za užas dana, za besane noći, za kletve da se živeti neće moći, za gorke snove bez sna. Kako se mirno pozdravljamo sada! Ni bol, ni gnev, ni strah. Prošlo je sve – i samo katkad, kad mesečev takne me prah, dušu mi talas jedan jedva dirne, ko tihu vodu u večeri mirne dalekog vetra dah.","Ljubavna poezija"
"Gde je tvoja uska, tiha ruka, puna zvuka dok niz kosu klizi, puna reči kad se oko struka svije, kad se poput vitog luka slije s mojim telom? Prisni, bliži, mi ćutasmo tad, a ona sama pričala je šta u tebi vri: cela sočna, topla, slatka tama ključala je njome; cela ti zvučala si kroz nju; cela drama krvi naše, i bolna i draga, u snažni se izlivala zvuk, dok uz bedra svijao se naga tvoj drhtavi, vitki, lomni struk. Gde je tvoja tiha ruka vita, da na somot oslonim se njen, pa da slušam kako šumno hita njenom krvi moga bila sen, kako čezne gladna, nikad sita, da izljubi pore moje sve, šapćući ime moje? Pun sam zvuka tihe ruke tvoje, pun nežnosti i njene i svoje, i nje željan, željan nje.","Ljubavna poezija"
"I srušiše se lepi snovi moji, Jer glavu tvoju venac sad pokriva, Kraj tebe drugi pred oltarom stoji – Prosta ti bila moja ljubav živa! Čestit'o sam ti. I ti reče „Hvala!“… A da li znadeš da se u tom času Granitna zgrada mojih ideala Sruši i smrvi i u pep’o rasu? Al’ ne! Ne vidim od toga ni sena; Po tvom licu radost se razliva... I svršeno je! Ti si sada žena- Prosta ti bila moja ljubav živa! Ja neću kleti ni njega ni tebe, Ni gorku sudbu što sam tebe sreo; Ja neću kleti čak ni samog sebe, Jer ja bih time svoju ljubav kleo. I našto kletve! Našto ružne reči? O sreći svojoj čovek vazda sniva; Bol, jad i patnju smrt jedino leči. Prosta ti bila moja ljubav živa! Pa pođi s Bogom! Još ti mogu reći: Da Bog da sunce sreće da ti sija! Sve što god počneš svršila u sreći! Sa tvoje sreće biću srećan i ja. I svakog dana ja ću da se molim Kad zvono verne u crkvu poziva... Ja nisam znao da te tako volim. Prosta ti bila moja ljubav živa! Čuj, Bože, molbu moje duše jadne: Sva patnja što si pis’o njoj, ko ženi, Nek’ mimoiđe nju, i nek padne Na onaj deo što je pisan meni! Usliši ovu molitvu, o Bože! I duša će mi mirno da počiva; I šaputaće večno, dok god može: Prosta ti bila moja ljubav živa! I onda kada dođe ono doba U kom će zemlja telo da mi skriva, Čućeš i opet sa dna moga groba: „Prosta ti bila moja ljubav živa!”","Ljubavna poezija"
"Još osećam miris kose tvoje i ukus usana tvojih jagodasti'; još strepi, dršće, gori srce moje sa milja i sa prohujalih slasti; A još te želim i ruke ti pružam, i gorim, plamtim sa ljubavne žeđi. O, dođi, da te svu obaspem ružam' i krinom što je od mene još bleđi. O, dođi, svilna i blistava ženo, utoli moje čeznuće i žudi, u praznom času dok još nisam sven'o, mladošću dok mi još raspinju grudi. O, dođi, svilna i blistava ženo! Šibaj me, šibaj bičevima svoje zlaćane kose, buhavne, meke; pusti da tonem u nebesne boje očiju tvojih i snivam daleke, čarobne snove! ... Siši, iscrpi gramzivim usnama svu toplu rumen dečaštva mi čedna, nek padne pusta ravnodušna tama i nemoć, šuplja, zimogrozna, ledna. Ti samo ljubi, manito i slepo, u zlikovačkoj, usplamteloj strasti, dok nisam žića uze sve pocepo, opijen od tvog vrućeg daha slasti! ... O, dođi, divna, demonova kćeri, pripij se zmijski uza me, priljubi, i kikoćuć se isposničkoj veri, nek blesnu tvoji slatki, grešni zubi! O, dođi, divna, demonova kćeri! Padajmo slepo i u zagrljaju, u usijano to rumeno more; zagnjurimo se u sunčanom sjaju i nek nam mladosti bukteći izgore! ... O, dođi, divna, demonova kćeri!","Ljubavna poezija"
"Prošla je kraj mene nečujno ko miris, I kad dalje tiho i svetački minu, Bleda kao ljiljan, ponosna ko iris; Trag joj ispod nogu zlatnim bleskom sinu. O, ko si ti, ženo sa neznanih strana, Obasjana čudnim, nadzemaljskim sjajem? Ti uskrsla pesmo rumenih mi dana – Imena ti ne znam, ali te poznajem. Ti si ko uvelak iz kog tajno struji Prva moja ljubav, ona sreća tija – Ah, u srcu mome probuđena bruji, Ona slatka, slatka stara melodija.","Ljubavna poezija"
"Kad sklopim oči – i to jednom biće – Nestaće svesti gde su moje bile Ideje, misli; i pokrov od svile, Poklopac, zemlja telo moje skriće. Videti neću zoru kada sviće, Molitvu, suze onih koji cvile, Ni vlagu, crve što po meni mile, U oblik idu čas dublje, čas pliće. Sve mi se čini da pre nego veo Na misli, snove i ideje siđe, U svesti ona javiće se tada. Bojim se da će lica izraz ceo Odati lik joj svetu, kad mi priđe, I ime koje ne rekoh nikada.","Ljubavna poezija"
"Dođi, da pokušamo. Ja znam da ću opet stajati negde, daleko izvan nas, naslonjena na zid u najudaljenijem kutu sobe na četvrtom spratu. Gledaću velikim očima, sa jako ucrtanim ponorima na svom licu, sa dosta ironije možda, i sa nešto malo sažaljenja: šta rade ovi ljudi? Svejedno. Ja sam najzad razumela da ono što je u jorgovanu nije nimalo važno. Za sanjanje nisu postelje potrebne. Pitanje je sasvim drukčije postavljeno: da li ćemo zatreperiti zajedno kao one dve žice na Rilkeovoj violini, iz kojih gudalo mami isti zvuk. Ali ni on nije znao na kakvom smo ludom instrumentu strune mi i ko je majstor, koji nas drži u ruci. Svejedno. Nije mi potreban čovek da bih mogla sebe da lažem. I suviše volim samoću, a da bih mogla ostati sama. I suviše mi smeta galama, a da bih mogla ostati sama. Lutala sam već dovoljno. Lutaću još dovoljno na svom putu između dva drveta na svom putu od kolevke do mrtvačkog sanduka, od jednog ležišta do drugog. Pa zašto onda ne bi došao ipak ti, iako znam da ne postojiš? Bio bi mi kao voda. Ništa ne volim kao vodu, hladan mlaz kroz grkljan, nikad mi nije dosadila, nikad je dovoljno nije bilo. Onaj bokal vode što za svakim obedom popijem sasvim sama neka ti bude dokaz da bi mi bio dovoljan jedan čovek, samo da te nađem. Ko zna pre koliko vremena su nemilosrdni bogovi zavidljivo rasekli mene na dve polovine i sad tražim onu drugu. Nadam se da si to ti, iako znam da ne postojiš. Svejedno. Ja nemam svoje trenutke kome da dam i zato te zovem. Dani se lako ispunjavaju satima i minutima, u mesecu je broj dana tačno određen i svaka godina ima dvanaest izbrojanih meseci. Godine, meseci, nedelje, dani, sati, horizontalne i vertikalne linije na tačnoj tabeli, ispunjeni kvadrati sa crvenim, crnim i plavim sadržajem. Dođi. Da pokušamo. Možda se s tobom neću osećati kao uvek u tuđem oku, kao tužna, nespokojna avet među mirnim mrtvacima. Stajaću. Gledaću nažalost i opet i izdaleka. Ko zna, možda smo jedno drugom tečnost, koja ispunjava vrč do vrha. Da li da te blagoslovim, da li da te proklinjem, što ne postojiš?","Ljubavna poezija"
"Mojoj misli na tebe nežnoj i smernoj ne znam uzroka, ni časa začetka, ona je kao zaručnički prsten na ruci vernoj kružna: nema ni kraja ni početka. U mom srcu svemoćna je ova misao, ona zbilje pretvara u čarolije; svemu što biva daje draž i smisao, zbog nje moj osmeh sine, suza se prolije. Zbog nje moje oči bivaju lepšim, snovi boljima. Na moj život blago pada odsjaj njen kao po umornim putima i poljima mirisna večernja sen","Ljubavna poezija"
"Ženo neznana, gospo blagorodna, onoga za kim moje srce žudi, da vas sad voli, znaju Bog i ljudi, o srcu mome on zboriti ne sme nikada nikom, ni čime probudi, ko cvet na biljci, na duši mi pesme. Ja znadem gospo, kako on glavu spušta u blede ruke kad bol ga ljubavni skoli, ja znam kako on mrzi, kako voli. Ja znam, vi ste mu sad život i sreća, a ja mu bejah bol i svetinja. On sanja ljubav ukraj vašeg skuta, i srca vaša ko zvezde su srodna; al' ženo neznana, gospo blagorodna, misao na mene kao avetinja ja znam da sada vašim domom luta.","Ljubavna poezija"
"Volela se dva vetra s dve planine kao što se vole dva sunca, dva duha, kao što se vole dva vida i dva sluha, ili sjaj sunca sa sjajem mesečine, ili s nebesima ledene visine. Grlili se iznad brda i poljana, u lišću grana i iznad bezdana, nisu znali šta da od sebe čine, niti grleć' se koje je od njih koje, ni umeli da se razmrse, razdvoje - kao dva pljuska i dve grmljavine. Kad se polome o krševe, o granje, voleli se tugom i sećanjem - dva vetra sa dve daleke planine.","Ljubavna poezija"
"Svaka tvoja reč, u meni je do pesme porasla svaka tvoja reč. Svaki tvoj dodir, u meni je do zagrljaja porastao svaki tvoj dodir. Naš slučajni susret, u meni je do života porastao, naš slučajni susret. Sve što mi se zbog tebe dogodilo, kao očarano živi u meni, i čini se, neće proći, sve što mi se zbog tebe dogodilo. I volela bih da te tek sada volim prvi put. Volela bih da ne verujem da će mi srce za tobom proći kada budeš jednom otišao.","Ljubavna poezija"
"Ponekad mi se učini da si oblak koji prođe: bio je i nestao. Bila si grana, bila si grožđe koje sam jedva, možda u snu unesen usnom dotakao. Ponekad osjetim, u osami, da je sve tako brzo bilo meteor koji je u tavno krilo voda i trava pao: ponekad zaželim da smo sami opet i opet, da dođu snovi koje sam ti nekad šaputao.","Ljubavna poezija"
"Već godinama učim tvoje crte, u koje dani Utiskuju svoje male vatre; godinama pamtim Njihovu svetlucavu neponovljivost, i rešetkastu lakoću Tvojih pokreta, iza providnih zavesa popodneva; Tako te više ne prepoznajem izvan pamćenja Koje te predaje meni, i tako sve teže krotim Struju vremena što ne prođe kroz tebe, kroz blagi metal Tvoje krvi; ako se menjaš, menjam se sigurno i ja, I s nama taj svet sagrađen oko jednog trenutka Kao plod oko koštice, satkan od nestvarnog mesa Što ima ukus munje, ukus prašine, ukus godina, Ukus snega rastopljenog na plamenu tvoje kože. Već godinama znam da nestajemo zajedno; Ti progorena zvezdom moga sećanja, izvan koje Sve manje te ima, ja lepo rasturen u tebi, U svim popodnevima, u svim sobama, u svim danima, U svemu što puni te polako, kao pesak Postelju reke; i taj naš trenutak Traje duže od tuđe smrti.","Ljubavna poezija"
"Kad noću dišeš, ja u polutami Osećam kako tišina svetluca, Dok slušam kako pored uzglavlja mi Na slepom oku tvoje bilo kuca; I tek u zoru kapke takne san mi, Kad tvoj se tanji od blizine sunca: Već godinama u sinkopi snimo, A naša ljubav stari kao vino. Ja usnem pored tebe tek kad zora Zapara noktom dno neba kroz grane — Pa znam kad sanjaš, znam i kakav san je, Da li paslika vrta ili mora. I tako čitam noćno putovanje Na licu voljenome, još bez bora: Da putovanje svede ujutro se U trag na jastuku i miris kose. Kada te pitam šta si snila noćas, Kažeš da ne znaš, ili se nasmešiš; Da l zbilja snito zaboraviš očas, Il zagonetku ne želiš da rešiš? Možda je bila pustoš i hladnoća, Pa zaboravom namernim se tešiš: Da mi je da ti mesto pesme ove Napišem čitak sinopsis za snove! Već godinama znam da nestajemo 3ajedno: tako pisah još u dane Kad vreme beše val sa slanom penom Mladosti, svetlom strašću usijane; Sada sve više znam da nestaćemo Kao dva pozna ploda s iste grane, Koje zajedno strese krajem dana Odlučna, blaga ruka baštovana. Da li osećaš ovo ubrzanje: To prostori se sabiru u nama Ko med u saće; daljine se tanje Kao folija: iza nje je tama I vrv od zvezda neznanih, postanje Nesagledanog, crno usijanje — A s ove strane stanjene folije Pozno proleće. I magnolije. U disanje si moje upevana Ko molitva u obred. Tobom dišem. U rukopisu mom si upisana Između svakog slova koje pišem. Izuzmi sebe iz bilo kog dana, I ja ću biti izvesnosti lišen — A to su dani koje i ne brojim, Jer ne znam da li u njima postojim. Jednom, kad dugo bila si na putu Po nekom podneblju što nije tvoje, A nisam znao pravac ni maršrutu, Ni šta ti na tom putu pisano je, Kada po dan bi stao u minutu, Kad morao sam da volim za dvoje, Uvežbao sam vrhovnu veštinu: Strpljenje. Neki u toj vežbi ginu. Linije sveta vidljivog i inog Svetlucaju mi u tvojoj auri; u svetu izvan tebe ja sam inok U isposnici, leptir u čauri. U jednačini sveta mi smo binom: To nije reko Petrarka Lauri, No matrica je ista. Isti pokret. Govor duše s dušom, kako reče Sokrat. Mi smo dve žiže u jednoj elipsi Što nepoznatom telu je putanja; Je li to zvezda? Il svetlost što misli Svoju težinu tokom putovanja? Mi smo dve žiže u jednoj elipsi Zbližene tačnom merom odstojanja Koje u svemu odgovara crti Što spaja žiže ljubavi i smrti. Kad noću dišeš pored uzglavlja mi Ja slušam spori pokret zodijaka Nad ravnim krovom, glasove u tami Što boji prostor između dva znaka; Najbliži svetu onda kad smo sami, Kad duša sveta šapuće iz mraka, Učimo mudrost druženja s tišinom — I ljubav naša stari kao vino.","Ljubavna poezija"
"Ostadoh te željan, jednog letnjeg dana, O, srebrna vodo, iz tuđega vrela. To je bilo davno – Svaka mi je staza danas obasjana Suncem i lepotom. Sreća me je srela. Iz stotinu vrela žeđ moja sad pije, Ali mira ne nađoh nigde, jer me nikad Vatra prve žeđi ostavila nije.","Ljubavna poezija"
"Ja snevam o ženi, većoj no sve žene, Čija će lepota biti tajna svima, Što je kao božji dah u prostorima, Koji ne dotače nikog osim mene. Njen čar da je moje veliko otkriće; Da mirno prisustvo te čudesne žene Ne razume više niko osim mene, Osim moje večno očarano biće. I pred čijom gordom lepotom od sviju Samo ja otvorih oči očarane, I srce kô crni cvet iz gluhe strane, Nevidljive kapi dok na njega liju. I njena lepota, tako nedogledna, Neobeščašćena hvalama glupakâ, Da obiđe tiho, kao snoplje zraka, Sve tamne puteve duše, samo jedne. I ja ključar čudne lepote, da s tajnom Srećom vidim jasno da je ova žena Od istoga svetlog tkiva načinjena Od koga i bolni moj san o beskrajnom.","Ljubavna poezija"
"Gledaću tvoj sjajni sen na talasima, I stope na pesku; s jutrom na vrhuncu, Kao prvo gnezdo budno među svima, Ja te pevam kao himnu zemlje Suncu. Ti si iskra moga mača pobednoga; Sto muzičkih vrela što bruje i plave; Pogled koji hoće da sagleda Boga; Pehar iz kog pijem strašno piće Slave. Kroz tamnu je pustoš moje krilo seklo, Gde sad sja tvoj pokret i tvoja reč zari; I kao da svemu ti beše poreklo, Sunce što mi otkri mesto sviju stvari. Sve vode postaše za odsev tvog stasa, Prostor, da imadneš dušu začuđenu, Mir tamnih dolina za eho tvog glasa, Sunce da na svetu baciš svoju senu. Ti si kao lađa s krupnim jedrilama, Što nosi podneblja drugih kopna; o, ti, Što se, neumitna, javi među nama Da daš svoj dah zemlji i svoj glas lepoti.","Ljubavna poezija"
"Srešćemo se opet, ko zna gde i kada, Nenadno i naglo javićeš se meni — Možda kad u duši bolno zastudeni, I u srcu počne prvi sneg da pada. Na usnama našim poniknuti neće Ni prekor, ni hvala; niti tuga nova Što ne osta više od negdašnjih snova Ni kaplja gorčine, ni trenutak sreće. Ali starom strašću pogledam li u te: To nove ljubavi javlja se glas smeo! Jer što srce hoće, to je njegov deo — Uvek novi deo od nove minute.","Ljubavna poezija"
"Naše dve ljubavi pune kobne moći, Od sviju skrivene, žive u svom stidu, Kao pod zvezdama, zaspali u noći, Dva mirna pauna na starinskom zidu. Krijem svoju ljubav kao mržnju drugi – Istom silom laži i svim podlostima; Kao drugi staklo otrova, svoj dugi Svoj bol bezutešni ja krijem međ svima. Koliko je šuman eho moje laži, Da ne prenu nikog udarci mog srca! I koliko mira u reči gde grca Cela jedna duša i san od sveg drži. Sva je moja radost znati bol da skrijem; Sva mudrost, ljubavi dati izgled zlobe; Vrlina, da prezrem suze koje lijem, I pokažem srce kao prazne sobe. I tako dve naše ljubavi očajne, Ogrnute lažju večitom i niskom, Stoje nemih usta u dnu naše tajne – Dva crna pauna na zidu starinskom.","Ljubavna poezija"
"Sva je moja duša ispunjena tobom, Kao tamna gora studenom tišinom; Kao morsko bezdno neprovidnom tminom; Kao večni pokret nevidljivim dobom. I tako beskrajna, i silna, i kobna, Tečeš mojom krvlju. Žena ili mašta? Ali tvoga daha prepuno je svašta, Svugde si prisutna, svemu istodobna. Kad pobele zvezde, u suton, nad lugom, Rađaš se u meni kao sunce noći, I u mome telu drhtiš u samoći, Raspaljena ognjem ili smrzla tugom. Na tvom tamnom moru lepote i kobi, Celo moje biće to je trepet sene; O ljubljena ženo, silnija od mene — Ti strujiš kroz moje vene u sve dobi. Kao mračna tajna ležiš u dnu mene, I moj glas je eho tvog ćutanja. Ja te Ni ne vidim gde si, a sve duge sate Od tebe su moje oči zasenjene. ","Ljubavna poezija"
"Gledam tvoje krupne oči zaljubljene, Gde sja vatra — ko zna — grešna ili sveta. Svejedno ljubiš li drugog ili mene: Ti ljubiš nevino kao cvet što cveta. Ljubav bi ti moja bila zatočenje, U tvom bezgraničnom, granica i meta; Takva, večna ženo, kroz život i mrenje U slavi instinkta ti si samo sveta. Ti si sat od kojeg nebo zarumeni, Simvol veći nego bol ljudski što grca; I ti si božanstvu bliža nego meni: Više zakon sveta, nego zakon srca.","Ljubavna poezija"
"Ti si kao zvezda jednog jutra slave, A u meni osta kao crna rana; Ti si trista vrela što bruje i plave — Da sva budu jedna suza otrovana. Beše kao carska galija kroz pene, S glasom o pobedi; beše u čas zore Himna zemlje suncu; a samo za mene — Red crnih zastava što kroz mrak vihore. Ruka ti je bela meka kao cveće, A moja ostade sva okrvavljena. Otkud si i ko si, niko znati neće: Ljubav ili mržnja, sudba ili žena.","Ljubavna poezija"
"Da li je istina ono što piše u Kalevali: “Ruka što daje, uvek je iznad ruke koja prima”? Da li je istina ono što govore u Basri: “Ljubav je kao senka. Ako trčiš za njom, nikad je nećeš stići.  Ako joj okreneš leđa pratiće te”. Neko je negde rekao i hvala mu: “Da bi se istinski volelo, treba odrasti do deteta”. Nasmej se zato ako ti kažu da si mali čovek. Nema male sreće i male bolesti. Nema male krađe i male smrti. Nema malog rata niti malog poštenja. Nema maloga prijatelja i male tajne. Nema maloga čoveka i male ljubavi. Ne okreći mi nikad leđa da bih te voleo. Sećam se tvojih prvih zuba. Sećam se tvojih prvih koraka. Sećam se: Dečja bolnica u Novom Sadu. Sedim kraj tvoga kreveta i molim sve na svetu da mi ne umreš. I ostao si živ. Ni Bog nam nije verovao tih dana. Ni priroda. Ni ljudi. Verovala je samo naša ogromna ljubav. Verovala je samo tvoja ruka u mojoj ruci, dok je kao kičica slikala lazurnu svetlost po mojim dlanovima. Mi se prevrćemo naglavce kao peščani sat. I menjamo se jedan s drugim. Dobićeš jednoga dana dublji glas.  Počećeš da se briješ. Oženićeš se i zaposliti. Imaćeš svoju decu i pričaćeš im svoje bajke. A ja ću biti sve detinjastiji i bezazleniji. Prepoznaćeš me po tome kako naivno verujem da ću večito živeti, opčinjen unutrašnjim govorom poput drevnog boga Ptaha, koji je prvo smislio ceo svet u sebi, zatim izdahnuo okolo svoje neverovatne misli, i tako, ogromnom maštom, sam u Ničemu, jedini, oživeo sve ono što je još bilo nestvoreno. Onda će doći sve naglo: moji poslednji zubi. I odmah posle toga: moji poslednji koraci. Na kraju: neka bolnica u ko zna kojem gradu. Sedi kraj moga kreveta u neko ovakvo veče makar samo sat ili pola sata. Biće to sasvim dosta za sve protekle godine. I neka moja ruka bude u tvojoj ruci. I neka kao kičica naslika onaj isti pitomi svetlosni znak na tvojim dlanovima znak da ti nikad nisam, nikad okrenuo leđa da bi me poštovao i voleo. Ljubav je kao snaga: ako je više trošiš, više ćeš je i imati. Kad bi ptice ovako umele da vole, kao ja, već bi se pretvorile u vetar. Kad bi potoci ovako umeli da vole, kao ja, već bi postali okeani. Kad bi prostori ovako umeli da vole, kao ja, već bi postali beskonačnosti. Kad bi vreme ovako umelo da voli, kao ja, već bi se pretvorilo u večnost. Kad bi zemlja ovako umela da voli, kao ja, već odavno bi bila zvezda.","Ljubavna poezija"
"Zaboravi da negde na svetu postoje nekakvi tvoji muževi, i moje žene, i postelje u kojima su snovi zanat. Neka drumovi budu za mene i tebe pruženi ove slučajne večeri daleko u nepovrat. Možda smo zato i rođeni da jednom tuda odemo. Da ti milujem kosu kao da sam ti prvi. A posle da jedno drugome malo lepog dodamo uz dve-tri mrve ljubavi i jednu krpicu krvi. Nikada neću zbog tebe ići da ločem rum, ni da sročim za večnost najbolju pesmu kraj čaše. Malo mi se osmehni kad se vratiš niz drum. I nemoj da mi mašeš. Ni ja neću da mašem.","Ljubavna poezija"
"Mislim tuđe misli Kradem svoje vreme Provlačim ga Između oblaka, snova, Daljine i snega... Kada poželim Da ti nedostajem Odsanjam pesmu Zatvorim oči I na kaldrmi zamislim Cvet beli. Kada te nema Jer tako hoću Zaledim osmeh U sebi kažem ime Udahnem duboko I pomislim – Tako mi nedostaješ.","Ljubavna poezija"
"Možda niko nije umeo da te želi ovako kao ja noćas. Tvoje ruke bele kao samoća. Tvoja bedra sa ukusom platna i voća. Tvoj malo šuštavi glas. Sa nosom dečačkim prilepljenim uz okno vagona, nejasan samom sebi kao oproštajno pismo padavičara, i čudno uznemiren toplinom kao razmažen pas, putujem, evo, putujem da natrpam u glavu još neslućene predele, da drveću poželim najlepšu laku noć na svetu, da se vrtim kao lišće, kao vetar po travnjacima, kao zvezde i ptice. Da malo nemam plan. Da imitiram klavijature, liftove i okean. Da zaboravim ruku na tvom struku. I lice uz tvoje lice. Morao sam da izmislim da si nešto sasvim, sasvim trajno. Drukčije ne bih izdržao Okovan u ova usijana rebra. Uobrazio sam da sam te već viđao u lađarskim lengerima, u naočarima starih prodavaca lozova u zarđalim očima limenih bogova na seoskom raspeću. Veče je opet nekaako sumanuto sjajno, i daljna pod mokrim zvezdama pune su mleka i srebra. Morao sam da izmislim da si nešto sasvim, sasvim beskrajno, u ovim batrgavim noćima i samoćama što imitiraju sreću. A o meni i ne pitaj. Ko sam ja? Niko. Trava. Kunem ti se u sve one osvetljene prozore kojima sam zavideo na zavesama kad sam služio u mornarici. Ja sam rođendan slona i smrt mrava ma istoj slamarici. Zaista, ti mene tako divno ne znaš. Hiljadu prašuma češlja kosu u mom ušećerenom oku. Sanjam te s tugom, noćima, kao vojnik tuđu pornografsku sliku. U meni stanuju kapele i noćni lokali i neki podivljali konji preživeli u nekom ogromnom polju. U meni se dave brodolomci i kopna na vidiku. Tebi ću priznati: ja, preispoljna kukavica, umeo sam da bivam zapanjujuće hrabar zbog regrutskih ogledala, zbog kojih mnogi nikada neće postati invalidi. Pisao sam stihove da bude malo snošljivije u muškim čekaonicama kožnih dispanzera. Razumeo sam kako je uškopljenim bivolima, a sa rudarima sam imao običaj da zlonamerno ćaskam o oblacima i okeanima. Bio sam sve ono što bridi i što se stidim. Sve ono što se vidi i ne vidi u noćima. Sve ono što se kazuje i ne pokazuje u danima. Ja san taj što je molio da se izmisli takva država u kojoj vladaju kondukteri. Jedna država u kojoj svako može da putuje kud god hoće. Ja sam taj što je sklapao ruke da se izmisli jedna odlična država koja sanjarima od malih nogu daje penziju i školsku decu masovno vakciniše protiv samoće. Sad više ništa nemam. samo ovo srce, ogromno gadno i gladno. Ovaj rezervat divljih bubnjeva i hipnotisani zoološki vrt. Pokazaću ti nilske konje moje tuge. Zebre moje neozbiljnosti. I majmune pijanstva. Pokazaću ti ovo u meni što liči na opljačkanu kockarnicu i opljačkanu smrt. Svi nekud odlaze. Eno, pogledaj ih gde odlaze kao pihtijasti zvuk zvona. Danima nekud odlaze kao miris izmirne, nečujni, i na prstima. U očima im malo glinenih perli, i vašarskih bombona, i malo iskrzane slame u ustima. Tebe zaista niko nije želeo ovako stravično, kao ja noćas. Tebe, sa mirisom sapuna, mastila mirisom đačkih igranki, pokislih revera, magle i tramvajske zvonjave. U mojim žilama za tebe teče nekakva bela krv, nešto kao čipka na tvom ramenu, ili ukus tvojih sekutića u mojim dlanovima. Nešto kao poljubac između dve nečitke izgužvane stranice nekakvog na brzinu napisanog pisma. Ili nešto kao krv pod noktima između dve najšarenije ponjave. A o kiši ti nisam ni rekao: sve mi je usne ulubila. Malo me ljubila. Malo ubila. Raskoračen nad sobom, danima sam zverao u svoju zapenjenu zenicu kao u namirisanu kadu. Pod kožom mi stanovala vretena. Pod temenom mi plastovi blata. zaudarali na četiri rata. Možeš misliti kako je bilo kad uopšte nisam imao brata u tom gradu gde su svake večeri ponovo hteli glavu da ni ukradu. Imao sam bezbroj suludih koraka od zida do zida. I natrag: od zida do zida. Imao sam malo tuđeg smeha i plača nataloženog na stvari. I onu jesen, onu najlepšu jesen na svetu, onu što miriše na kišu, kao Ciganka kad žute haljine skida i među krošnjama krvari. Vidiš kako ti mene divno ne znaš. Možda ja nisam ni trava. Možda sam samo napamet naučio trčanje od porodilišta do spomenika nekoj panonskoj varoši austrougarskog porekla. U meni jedno nebo, obešeno za noge, visi kao da spava, a to je jedino nebo koje ne ume da spava. U meni jedno nebo visi kao zastava od vetra strašno otekla. Učini nešto da me bar tvoj grad ne sretne sa topovima samoće ispaljenim u ova usta živa. Nadrobi mi u grlo ptičja krila pomešana sa hlebom. Ne bleji vetar uzalud tako žalobno, ružnije nego stado zatrudnelih ovaca u zoru, u dvorištu klanice. Točkovi tutnje. Tutnje. A rebra su mi sve više dve okrvavljene roletne kroz koje srce šiklja i ruke mi poliva, kao mlaz vrele nafte usijani vod trafo stanice.","Ljubavna poezija"
"Kad sam te vid'o kraj mirisnih leja, U parku, uz pesmu sakrivenih gnezda, S viticama gustim, s velom, i, ko zvezda, Na belom šeširu crna orhideja, Tajanstveni suton, pun ljubavi strasne, Šaptao je čežnju kroz mirisne grane, Dok poslednja rumen na zapadu gasne, I mir, mir svečani pada na sve strane. Ja za tobom iđah, i u jednom mahu, Slušajući tice i talase rečne, Ja osetih silno, u pobožnu strahu, Da je najzad doš'o čas ljubavi večne, Čas ljubavi prave, željene i čedne, I sve što u duši mojoj beše časno, I dobro, i nežno, ispod kore ledne Prenu se i živnu i zaklikta glasno. Ali ti ne rekoh ni ''silno te ljubim'', Niti ''dušo'', niti ''oči moje sjajne'', Niti praznom rečju i pokretom grubim Zbrisah draži nekazane tajne. Jer, ko snežna lava, u istome času Survaše se na me bol, tuga, i strava, Tajna strava koja u trenutku zasu Klice nove nade i života prava. I u čudnom strahu ja se pitah tada, Kakvo sudba oprema ispaštanje veće, I koliko treba nevolje i jada Da okajem ovaj čas nenadne sreće! I ne videh ništa. Ni daleke gore Zabrađene tankim velom magle plave, Ni ritove mnoge što spokojno gore Kraj obala mirnih nepomične Save. Ti prođe. — Uz pesmu sakrivenih gnezda, I tajanstven šumor žbunova i leja, Predznak duge bede, kao kobna zvezda Dizala se zlobna, crna orhideja.","Ljubavna poezija"
"Jest, nema na tebi nijednoga dela Da se mome oku mogao da sakrije, Nijednog prevoja blistavog ti tela Da se moj poljubac na nj spustio nije. Znam te tako dobro: u rastanka čase Ti preda me stupaš sva sjajna i živa, Znam kada će suze oko da ti kvase, Znam kad ti se duša miloštom preliva, A kad u njoj nosiš svu toplinu Juga... Pa ipak si svakog dana nova meni, Uvek nova, uvek tako čudno druga, I nikada slična jučerašnjoj ženi. Ta moć tvoja čudna zaslepljava mene Raznovrsnim sjajem, mirisom i bojom. – Oh, budi jedanput ko i druge žene, Da odahnem najzad pred lepotom tvojom.","Ljubavna poezija"
"Rastali smo se i sišli iz grada. Kao dve suze, kad naporedo kanu, sa naboranog lica. Na vodi su nas čekale lađe. Tvoja ode prva. Moja je obilazila ostrva. Sedeo sam poguren i crn, pust, kao Mesčeva senka.","Ljubavna poezija"
"Kao oko mrtvaca jednog sjaje oko našeg vrta bednog, fenjeri. Da l' noć na tebe svile prospe? Jesi li se digla među gospe? Gde si sad Ti? Voliš li još noću ulice, kad bludnice i fenjeri stoje pokisli? A rage mokre parove vuku, u kolima ko u mrtvačkom sanduku što škripi. Da nisi sad negde nasmejana, bogata i rasejana, gde smeh vri? O, nemoj da si topla, cvetna, o, ne budi, ne budi sretna, bar Ti mi, Ti. O, ne voli, ne voli ništa, ni knjige, ni pozorišta ko učeni. Kažeš li nekad, iznenada, u dobrom društvu, još i sada, na čijoj strani si? O, da l' se sećaš kako smo išli, sve ulice noću obišli, po kiši? Sećaš li se, noćne su nam tice i lopovi, i bludnice, bili nevini. Stid nas beše domova cvetni', zarekli smo se ostat nesretni bar ja i Ti. U srcu čujem grižu miša, a pada hladna, sitna kiša. Gde si sad Ti?","Ljubavna poezija"
"Ceo nam je dan dug, i dosadan. Do večeri, kad se, krišom, sastajemo. Poljubac jedan, brz, i neugledan, dosta nam je. Da se svetu nasmejemo. Da odemo u noć, kao da smo krivi. Lako, kao tica, koja kratko živi. Naš viti korak ne vezuje brak, ni nevini zanos zagrljaja prvih. Nego osmeh lak, što cveta u mrak, na usnicama sa dve-tri kapi krvi. Ruke nam ne drhte, od stara prstenja, nego od žudi, straha i sažaljenja! Ah, nije taj strah samo naš uzdah, kad vidimo šumu, kako lako cveta. Nego je to plah, isprekidan dah, kojim bi nekud dalje, sa ovoga sveta. U Slobodu, kud, nad nama, grane jezde. U prah mirisan, kud lipe raspu zvezde! Uzeše nam čast, ali svetli slast, nebesna, kao ponos, na našem licu! Naša je strast gurnula u propast: laži, zakone, novac, i porodicu. Od poniženja nam je klonula glava, ali nam se, u telu, proleće spašava! Naš tužan osmeh blagosilja greh; žig onih koji ljube, na svetu celom. Ceo nam je dan dug, i dosadan, i prolazi u ćutanju neveselom. Tek uveče, slobodan ko u travi cvet, ja te čekam. Na jednoj klupi. Razapet.","Ljubavna poezija"
"Ljubičastom parom diše Zemlja sana, Modri su čempresi sagli glave tužno, Vrh mrtvoga mora krikne koja vrana, U zlatnome bakru tone sunce južno. Usijan se pesak beli i preliva, Zadrev u nebesa red planina spava, Na crvenom žalu slet ždralova sniva, Roj mušica dršće iznad rečnih stava. Vruć, zapahnut mirom i muzikom boja, Sa dosadom Čovek svu tu raskoš motri, Leži sirov, krvav, pun dlake i znoja, I traži u suncu da svoj odgled smotri. Zrelost jedrog dana prazna mu je sena, Nejasnih oblika jedno Novo čeka, Skup raskoši, sunca, nestalno ko pena. — i odjednom on se strašću zacereka. Sa jelovih gora slazila je Žena.","Ljubavna poezija"
"Svu tugu svoju u te bih da skrijem I da, drukčiji no što svi me znaju, Na tvome nedru, kô u rodnom kraju, Krišom od ljudi suze svoje lijem. Samo tvoj da sam, i sav da se svijem I da me oči tvoje vode raju, U kut gde boli i uzdasi staju: Iz tvoga oka da utehu pijem. Moj bol je velik, od sveg bola veći, I samo tebi, tebi ću ga reći: O, budi svedok moga iskušenja! I vratiću se čist, u svet pun gada I vratiću se bez greha i jada. O, budi crkva i Bog mog spasenja.","Ljubavna poezija"
"O, zašto nisi ti ta žena prava, Utoka misli, saznanja i žudi, Žena što ludi i mrvi i sudi, Kojoj se prašta sve i sve se daje? I ti si miris u kom beda spava Zlatni san, iz kog, vaj, ipak se budi U atmosferu oluja i studi, Gde zimske zvezde prah taštine taje! I mesto mira nov put mi predstoji, Da lažem sebe u kom novom hramu Duša se moja sama sebe boji, Jer vidi sebe pustu, večno samu, Kao Ahasfer da besciljno bludi, Kleta od onih za kojima žudi.","Ljubavna poezija"
"Mi smo deca sreće i života zrela, Naša čudna ljubav do niskosti naga, Mrzi legendarnih noći čeda svela: Za nju mladost Bog je, a strast joj je snaga. ...Januar fijuče u sutonskoj studi, Bičevana reka modri se i peni. Jauk golih grana mrtve iz sna budi: Kikoće se vreme u večitoj smeni. Sve tutnji u snazi napregnute volje, Krši se i pišti i seva i para, Razjaren se orkan s nebesima kolje, Polusmrznut Neptun s Adom razgovara. Opijeni mržnjom, opkoljeni vriskom, Pripijene usne do krvi smo grizli, Moćna su nam rebra drhtala pod stiskom Prstiju, što međ njih neznano su sklizli. Taj poljubac duše pio nam je do dna, I hiljade šara, vrelih kô strast lavlja, Igrahu kô oči dva pantera srodna, Dok nebesa siva bivahu sve plavlja. Plašljivih fauna, videh, jure čete Upivši u mene sav svoj pogled zečji, Pevajući psalme neke vere svete, Koje gušio je njihov pogled dečji. Vekovima tako kikoću se oni, Splet njihov nevidljiv vaseljenom ide I, tek kad u nama zvuk srca zazvoni, Njihove se čete oživljene vide. Mi smo deca sreće i života zrela, Naša čudna ljubav do niskosti naga, Mrzi legendarnih noći čeda svela; Za nju mladost Bog je, a strast joj je snaga.","Ljubavna poezija"
"Greju me tvoje oči pune magle, Kô jezera su gde se ocrtava Predzimsko nebo, što nad njima spava, I mrke tise, što se nad njih sagle Kô trepavice. Da li tugu taje Za večnim suncem koje im se skriva, Ili se na dnu njinom borba zbiva, A vrh njih samo zimske zvezde sjaje? Tuđ pogled kao sen preklizi njima, Žudi se raspu u kolute dima. Oči, ja u vas tonem prepun snova, Mir pružate mi, dokle iz daljine, Preko grobova, kroz svetost tišine, Kô poziv čujem novi zvuk vetrova.","Ljubavna poezija"
"Čudno li me slobodi ovo čudnije li veza. Buknem u tebi, vreo se ulivam, jeza je ovo, oh, jeza. I trag putanjama tvoj, pa me pali. A čudno zastrepi srce, a studim. Ljubeći šta li to ubijam, šta li budim? Jer i pepeo će vetri razneti, a nema razrešenja. Tonu bez potonuća, bez dna u nalaženju, bez dna se izgube stvorenja. I tragom kuda sagoreli sve bolnija su obnaženja. Vreo se ulivam, a čudno zastrepi srce, a studim. Ljubeći šta li to ubijam, šta li budim?","Ljubavna poezija"
"Pjan tobom, smešak je vreli. Tamom na zenice otvorim tvoju tamu, ja, o jedini ja. Čednu mi prolet, pakleni plamen navestiš, ti, o jedina ti. Čedni to presahnuti u plodu, il’ iza plamena gar jadovno golotinjom u nebo, jedno je, o jedina: do u bespuće, znaj, putem je ovim grenje. I dublje li nas nema, dublje se otvori spasenje.","Ljubavna poezija"
"Sve samlji. Snom pohodiš me tuđa. Grešniji kad samotan te zovem. Tuđa su deca iz tebe zaplakala. Smiluj se. Truje, ne celi tvoj lek. Silovito me čemerom prostreli. Hudi svoj, gospo, na pesmu proćerdavam vek. Zavapim, al’ izvije se glas. Miloglasan je negde na zvezdi spas, što bolni pevač promucah ovde dole. Jer nema ruke da razdreši nam čvor. Al’ tamo, i na veke, zrak tvoj hoće li boleti? Tuđa iz tebe bića hoću li voleti? Smiluj se. Truje, ne celi tvoj lek. Silovito me čemerom prostreli. Hudi svoj, gospo, na pesmu proćerdavam vek.","Ljubavna poezija"
"Da li si, sestro, rasla na livadi s vetrom koji se mlad zamrsi u cveće pa ti je lice kao da ga gladi krilom senke leptira što u snu proleće. Da li si, sestro, rasla kraj žala pa su ti oči šumne kao more, pa su ti dojke kao dva vala što se igranja ne umore. Ili si došla iz toplih ruda, iz bakarnih žila, iz tamne lave pa ti je glas tunel pun čuda a suza tela, nemir poplave. Ili si rasla međ peskom zlata, na dnu reke, u korenju vode pa su ti ruke oko mog vrata, dva mala izvora žedna slobode.","Ljubavna poezija"
"Ja sam svoju dušu u tvoj život pren’o I sve tvoje mane, grehe i vrline Zavoleo tamnom strašću, draga ženo, Strašću radi koje živi se i gine. Ti si svetlost moje radosti i tuge I molitva čista srca u samoći, Radost mojih snova u bojama duge, Vera moga bića u danu i noći. Kad pričešće dođe duše koju zvona Zovu večnom carstvu čistote i mira, Ti si moje vere velika Madona Pred kojom se celi iz svetog putira. Što živimo duže, vezani smo čvršće. Ti si tamna težnja nagona i žudi I razblude moje, kad na meni dršće Sve, a pohota se počinje da budi. Kad instinkt sa svešću stane da se bori, Kad se vani prospe mesečina bêla, Crven plamen mojih strasti uvek gori Na grešnom oltaru tvog mirisnog tela. I sto tamnih veza u nama se spaja: Veza ranih snova o večnoj lepoti, Veza našom decom, radosti i vaja, I perverzne strasti i duše i ploti.","Ljubavna poezija"
"Sišli smo s uma u sjajan dan, Providan, dubok, – nama, draga, znan, I svetkovasmo ocepljenje to Od muka, sumnje, vremena i sto Râna, što krvave ih vređao je svet, – Ljubavi naše plav i nežan cvet. I opet sila zgrnulo se sveta U bolnički nam mirisavi vrt; Posmatra gde se dvoje dragih šeta Srećno, i hvale onaj život krt Što ostavismo. Daleko od njih Sad smo, a oni žale mir naš tih. Oni baš ništa nisu znali šta Dovede tu nas. U cveću smo išli Slaveći strasno osećanja ta Zbog kojih lepo sa uma smo sišli. U novom svetu dobro nam je sad, A svet o njemu dobro i ne sluti. Sumnja u ljubav – najteži nam jad – Min’o, i čase blažene ne muti. Iz prošlih dana ljubav i znak njen – Spojenost srca – ostala nam još; Naš život ovde svetao je tren, Srdačan, krotak. Onaj život loš U kome znanci, rodbina ostaju, Nevinost našeg ne poznaje sveta; Životno vino, srž nedostaju Njima, a glava njihova im smeta. A naših srca jedan isti zvuk Beleži draži i vremena huk. Jer mi smo davno, verna draga, – je li? – Iskidali konce što nas vežu Za prostor, vreme, tonove i boje, – Lance života što zveče i stežu, – Jer mi smo, možda, sami tako hteli, Rad ljubavi nam i rad sreće svoje. I gledaju nas zato što idemo U košuljama belim parkom ovim, Gde bolnički se miris širi jak; Ne znaju draži sa životom novim, Ljubavi naše neumrle znak. ...Gle! očima im trepti rosa nemo...","Ljubavna poezija"
"Kao duh jeseni u šum lišća svela, Ko tuga u život naših želja tajnih, U moju se dušu nečujno uplela, Na plimi uzdaha nemih i beskrajnih, Sugestija tiha sa visina lednih, Dubinom strasti svih srdaca vernih I tamne noći — sugestija jednih Očiju bisernih. Njihov sjaj je bio plav, mutan i čedan, Sjaj morem skrivene, skupocene školjke; On je dav'o dubok neznan izraz jedan Čežnje naših snova i minule boljke; On je skriv’o blago uspomena čednih, Nežnost žutih ruža i krinova smernih. Nada mnom i sada sija tuga jednih Očiju bisernih. I onda, kad zvezda moje sudbe zađe Za malu humku trošnih zemnih želja, Poslednji, opšti udes kad nas snađe I nestane naših patnja i veselja, Nada mnom će, kao čar usana mednih, Ko lelujav, meki sjaj visina sfernih, Lebdeti i tada setan osmeh jednih Očiju bisernih.","Ljubavna poezija"
"Kad oblaci sumnje nečujno prelete Tvojim umnim čelom, ili uzdah pirne Sa usana lednih — senka tamne sete Ovlada u meni i dušu mi dirne. Kada čedan osmeh, moje divno dete, Na tvome umilnom licu zatreperi, Kao sjaj u noći daleke planete, Moj se duh ozari u nadi i veri. Kada svetla suza s tvog bisernog oka U nemile dane krišom tužno kane, U svetu poroka, mržnje, zla duboka, — U mome se srcu otvaraju rane. Ali uvek, kada bol il’ radost stiže, Kad nas sreća mami il’ nas se jad kosn’o, Mi smo, s dana u dan, jedno drugom bliže Neotstupno, stalno, jače sudbonosno. Pred nama su bile vera i lepota U svom spasonosnom, tajanstvenom sjaju, I prešli smo stazu nemirnog života U prisnom, i strasnom, toplom zagrljaju.","Ljubavna poezija"
"Mi se čudno razumemo ko dva bola, ko dva vala ko dva mosta u otkrića: ja te volim čudno, nemo, ti si ona čudna mala, mašta drevna moga bića. O tebi su pitalice od vekova moje bile, odgovor o kom se sanja, odgovor je tvoje lice ti si slika one vile; iz dečačkih nagađanja. I svi stari snovi, evo polagano nadolaze ko da ide vreme tavno; svaki gest tvoj ja sam snevo, znam napamet tvoje fraze svaku reč sam čuo davno.","Ljubavna poezija"
"Zanesi nas mišlju strasnom Munjevitom lekovitom Vrtoglavom slutnjom jasnom Ka izvoru plahovitom Ka izgaru vidovitom. Rasklopi nam splet obzorja Vode znanja i dubina Razbesni nam neosporja Razjari nam svih predgorja Utrnuli grč davnina. Ka večitom premaranju Prebolelih događaja Ka bunovnom pregaranju Čvorova i odmršaja","Ljubavna poezija"
"Gledam te sad odavde: sediš u julskom dvorištu Uramljenom u zidove visoke preko glave. Tebe posmatraju još i ptice: kao da te mole i ištu. Mene ne vidi niko Zurim iz korova i trave Duboko u uglu, u zaturenom skrovištu. Ovde je hladovina najveća: miriše na vlagu. Cigle su poda mnom trošne i nešto zelenkaste. Tebe obliva sunce. Vidim: kupa ti ruku nagu. Tako je sve oko tebe čisto, u suncu. Moja krv raste Iz mene, kao da otiče nekuda, pa tiho gubim snagu. Samo da se ne pokrene nešto: neka vrata. Samo da ne padne neka dunja, između nas, natrula. Il’ crep da ne pukne iznad, od nečeg: od ptice, od mačijeg bata. Tišina raste između nas: penje se kao prozirna kula. Samo da je niko ne dirne, nikad. Osim ove pesme. O nepoznata.","Ljubavna poezija"
"Ako se nebo širilo kao plava uteha, ako je sunce imalo nešto od tvoga disanja: mi smo bili dva bora, tužna, bez greha, dve grane što se lome i – ćutanje, dva pitanja. Izgovorena tiho kao kamen da pita (tiho, sasvim, da se do besčujnosti čuje); skoro nemušta (tako samo pričaju žita svoju nejasnu ljubav u vetrovima što huje). Znam: odvojilo se nešto od svega, ko ostrvo, i postojalo tako, samovalo, samo. Ako smo zvali ljubav – tiho je šumelo drvo to na kom je rasla misao da nešto znamo. Zato su ulazile u nas daljine, one daleke, pa oticale lepe kao zvezdano nebo, i gušće. Od njih su nam ruke bivale po dve nemirne reke sa pustim obalama što traže blago ušće. Ako su trave imale prste koji nas prose i ptice, iznad, u perju slutile potoke: bio sam u tvom oku – krila što se nadnose nad vode strašno zelene, izgubljeno duboke. Dok je mirovalo, u vrhu, oblačje zaustavljeno kao podvodno stenje u nebeskoj dubini – iz ponoći se dizalo tvoje koleno i sjalo belu svetlost po tužnoj jednoj tišini. Pa ako su padine bile dlanovi zaborava i vrhovi – bez ravnoteže, u čudnom znaku samoće: nas su njihala dva mora – nebo i trava – na crnom čunu ljubavi gde raste glad i voće. Zato smo (ne znam) slutili da noći ne umiru i verovali u sve to kao u meso i kosti. O mi smo bili tek dva kamena u viru bačena sa tanke grane prolaznosti.","Ljubavna poezija"
"Ako pomakneš usne umiriće se more. Rasklopiće se školjke I zauvek pevati ribama. Siđi u moj san S nogama od svetlosti I hodom koji se pretvara u bulku, U vodu I nešto kao sećanje. Tražio sam u srpskom govoru reč koja liči na tvoje oko. Ponavljao sam je tiho u sutonu U travi Malim mravima. Oprosti, bio sam smešan kao pre sto godina. Reč je u početku bila nalik, Pa je izgubila smisao. Ako je okreneš: U jedne prazne grudi useliće se zvono. (Da li si čula brujanje u polju Koje je pretvorilo svet u kišu?) Malo sam slab. Učini mi se: ptice su iz tvog porekla, A moje su ruke tek iz roda mesečine. Ako pomakneš usne: Školjke će zauvek pevati. Ribe će tihim klizanjem obeležiti srce U dubini. Ako zatvoriš oči ugasiće se svetlost. (Zamisli: vetar se skamenio. Ja sam udahnuo stenu.)","Ljubavna poezija"
"1. Odavna već su ošli kruti mrazi, Doline, brezi nisu više sedi, Po cveću noga svuda tebi gazi, Zelenilo ti oko svuda gledi, Zlaćano jutro odonuda lazi, Krasote svoje nimalo ne štedi; U tvome srcu sve to radost budi, U moji tužnu neveselost grudi 2. Malene tice preveseli zvek, U lisnatome što se gaju krije, Nemirna vrela žuboreći tek, Po šljuncima šarenim što se vije, Malene čele zukajući jek, Iz cveća štono meda slasti pije, — Sve to je lepo, no je lepše bilo, Kad moje oko nije suze lilo. 7. „O, draga dušo, uzmi cvetak nježni, On nježan jeste kao što si ti: Na vrelu di se diže predel brežni, Di prvi put smo videli se mi, Iz tvoga lica zraka rujni, snež(n)i, Di prvi put ja slade neba pi, Di prvi put ja oka t' vidi baj, — Tu iznikô je, mila moja, znaj.“ 8. Ovako njojzi moja rečca velja, Ovako beše njezin molben zvuk, Ovaka bija moga srca želja. Od oka joj mi ljupki pade luk, A njena ruka još od snega bela Od mene uze uzabrani struk, Na svoju krasnu zadenu ga grud I s poljubima plati meni trud. 9. I zbogom ostaj dragoj sam ja rekô, I poljubaca njeni pija slad, Na moj sam posô tade vesô tekô, I mil i lak mi beše svaki rad; Svršetak sam u duši dana čekô, Večernji jošte preumilni lad: Tad itio sam ja na njeno nedro I gledaše joj oko sjajno, vedro. 10. Na njenom nedru bija zadenut Što jutros dado, mali darak moj, I ako je već bio uvenut, On opet bija jošte mio njoj. „Tvoj posô, dragi, on je bio krut, Od' amo da ti skinem truda znoj; Na moje srce odi, odi amo, Što zdravo kuca, i to za tebe samo.“ 11. „Kod mene kad si, milo zlato moje, Golemi tade vas imadem svet, daleko kad je, dragi, lice tvoje, Zaludu nebo širi zvezda splet, Krasote zalud lisna gora svoje, Zefira zalud šapće laki let, Uzalud cveta onda cveće razno, Kad onda sve je, sve je meni prazno.“ 12. „I gledaj cvetić što si jutros donô, Ja t' nisam možda čestvovala dar, Na grudi gledaj kako mi je klonô, Oprosti, pričina je ljub've žar; Jer kad te j' jutra čas sa sobom ponô, Od tebe nema, osim cvetka šar, Na njemu moje pasla sam ja oči, U vodu tako njega ne umoči.“ 13. „Kod mene, dragi, nisi ti tad bio, Sa čim sam tebe ispunjela, Tvoj cvetni darak men' je tako mio, Na prsi moje njeg' sam pretisnjela, Namesto tebe poljupce je pio, Od ljubavi ga mal' nisam ugriznjela, Oprosti, dragi, da je ljub'vi žar Tvom darku taki nanesao kvar.“ 14. „I ako sam ja e(v)ovde štogod kriva, Krivicu moju oću da ti platim: Sve poljupce što njemu ja dariva Ja oću tebi redom da i vratim, Sve pretiskaje s čim ga pretiskava I te ti neću, zlato, da zakratim, Još dodaću ti veliku mložinu, Da tako skinem s mene svu krivinu.“ 15. Ovaki bija potok njeni reči, Još meni zvoni u uvu njezin zvuk, Slavuja glasak preumilno zveči Kroz noći kade plovi bajni muk, Umilno vrelo žuboreći ječi, Zefira jošte lakokrili puk, Kad njija u veče rosni trave stas: Al' umiljati j' bio njezin glas. 16. O lepi vi iz usta njeni baji, Kad sedismo mi vako obadvoje! O njenog onda oka kra(s)ni sjaji, U srce kad si padô moje! O slatki, slatki naši zagrljaji, Života moga krasno doba moje, Na nebo s njom si od mene otišlo, Na tvoje mesto loše mi je sišlo. 17. I kad je došla nedeljica sveta, Polutinu već izmerio dan, Ja s njome onda na polje išeta, Svoj lisni gaj di širi suncobran, Di igrajuće niko nas ne smeta, Di glasne tice same drže stan, Di vire oko vidi žuboreće I lepošarno dino raste cveće. 18. Presilni bija tica glasni puk, I puneli su gaja zlačne svode, Mi slušali smo njegov nježni zvuk I dalje naše upraljasmo ode; Zefira tad smo slušali mi zuk I gledali smo kako umilno brode Po valovi kristalovitog vrela Na suvom listu što je zima snela. 19. I cveće jošte brali smo šareno, Na travu dole pa smo posle seli Pod drvo kakvo koje ladi seno, I vence zatim od njega smo pleli; I provodeći vreme tu mileno, Od usta poljub pili smo mi vreli: I opet malo ruka nam je rad'la, A usta su nam poljubom nagrad'la. 20. I kad bi god ja vrulu donesao, Od Omera i Mere krasan poj Uvek bi glas njen peti podigao, A nju bi pratjo vrulni zvuče moj; Maleni tica lik je onda stao I vir je ustavio žubor svoj, Nemirni zefir smirio je krilo, Miline glasa svašto je tu pilo. 21. Sa suznim gledom gledala je veče, Ka meni zatim, a u moje oko, I vidi da i meni suza teče; Ka nebu posle gledaše visoko, Nijedno od nas reči ne reče, Jer ganuti smo bili preduboko. Već pesmu nemu dopevasmo kraju, I zbogom ostaj, zbogom lisni gaju. 22. Ovako dani gonili su dane, I najteži je nek mi bio rad, Od ljubavi su blagodatni grane Na mene dole slale gusti lad; I jošte su mi ruže odabrane Po znojnom putu prostirale slad, — Al' najedanput burni vetar punu I sve mi ruže malo ne odunu. 23. Ja mora ići u daljnu pokrajinu I ostaviti mili zavičaj, Doline, gaje, brda još visinu, Di zače živit mog života maj, I ostaviti srca svu milinu, Života moga dragoceni raj, Ah ostaviti sjajno verno oko, A to je mene tištalo duboko. 24. U meni mišlja: „Tako mora biti,“ I ode te potraži drago moje, Od nje ja ovo nisam mogô kriti. „Pre neg što jutro lice ukaže svoje, Ja“, reče, „moram tebe ostaviti; Al' zato ne pečali srce tvoje, Jer neće, velja, sila dana proći, I dragi će ti, zlato, opet doći.“ 25. I meni duši nije bilo lako, A srce moje teško meni kuca, Ja gledeć u nju, sam sam s njome plakô, Što god sam rekô, jezik meni muca; A opet zato, bilo makar kako, Mada mi srce tužno kako puca, Ja zbogom njojzi morao sam reći, Na moje delo morao sam teći. 26. I tako ja sam veće putovao, Baš premaleća sijao je kras, Kroz lepi predjel put se meni dao; Planine strme, drva lišćan vlas I orao što je na oblak stao: To malo tuge tišalo je glas; Al' što je tavna bila bliža noć, I njena sa tim rastila je moć. 27. Ja deva vidi vitke, tanke stase, Umilni, snežni vidio sam lica I lepe plivati po zraku vlase, Rumenu diku jošte usničica, Očiju vide neizmerne krase, Kâ što je krasna rosna ljubičica, Kô sunce bile su te oči sjajne, — A opet ne kâ moje drage bajne. 28. Na mesto već sam ja opredelno došô, Ja taki gleda njegovu okolinu, Na desno, levo nju sam taki prošô, Dikoju nađo gaja tu tišinu, I malo sam još dalje ošô, I otkrio sam vrela tu bistrinu; To srcu mome dopalo se je oma, Jer beše skoro kâ enonaj doma. 29. Sa negolemi tu se stena sliva Umilno njegov žuboreći pad, Na brežići mu dikoji počiva Zefirima ljuljan nježni cvetić mlad; Mložina lipa tebe tu pokriva, Na tebe šiljuć blagodatni lad, A pored tebe vrela vode klize I vijaju se čak do one nize. 30. I dalje njemu voda ide tuda, Na putu krasni nalaze se žbuni, I preradosno čekaju ga svuda I pozdravljaju g' mlogobrojni kljuni; I dalje vrelo zveči kojekuda A međ sobom cveće s' nježno buni: Sa njim bi ono ići dole telo, I pita se, od zefira bi li smelo. 31. Sa sviju strana druga vrela lete, Zajedno s njim da stignu reke šir, Kristalna s' voda jedna s drugom plete I pravi jedan pozamašan vir; Duboke reke njim na susret glete, Odonuda umiljato gledi mir I svoje plavo njima širi nedro, Pa njino prima u se telo vedro. 32. A preko reke podižu se gore, A više gore gledaj, kakav šar! Večernje kada sunce prostre more, Oblačak nikak' mu ne kvari žar, O sretno tako, sretno, gledaj, more, Uživa oko neba krasni dar! Poslednji zrak ev' dana veće tone, A trave vitke sjajne suze rone. 33. A trave vitke sjajne suze rone, Svečana leži svuda tad tišina, Slavujâ samo slatki poji zvone, Enonde ona krije i guština. U more slada tebi srce tone, Po grudi sveta lazi ti milina, Iz oka uzićenoga sveta suza Niz obraz dole tebi tada puza. 34. Ovako jeste krasno ono mesto, Večernji onde taki jeste sjaj, Kad svako veče ići nisam prestô, Dogod premaleća trajao je kraj. No kad je njegov dišljaj onde nestô, I ja sam begô njegov tade kraj; On meni dalje ne bijaše mio, Ja ne znam zašto, kao što je bio. 35. Sunčani zrak je veće bio vreo, Dikoje dobro boca njegov žar; 3emljedela(c) besposlen nije seo, Pod srpom pada klasa žuti šar; I vinograd je veće bio zreo, U sude skuplja s' vina plamen dar; — Na stanje moje bija s' navikao I jedva mi je drage bilo žao. 36. Već gusta s' magla jutrom započela, Na zemlju mraz je veće padô kru(t) Zeleno lišće jesen je odnela, I goli diza k nebu drvo prut. Na ostavljena već odavna vrela Jedared ja predveče uze put; Meneka tamo ne znam šta je vuklo, A srce moje neobično j' tuklo. 37. Na vrela dođem tako bacimice, Zaludu traži moje oko cveće, Pretužne stoje njegove obalice Kô nikad više da se dići neće; Nijedne glasne ne bija evovde tice; Kroz granje sunce slobodno uleće, U oko meni dole ono gleda, No zrak mi s' njegov činja kao od leda. 38. Ja gleda onde cveće otpadnuto, Po njim je zefir igrajuć se duškô, Razasipajuć veće razasuto, A list je gonjeni pretužno šuškô. I taj je zvuk mi dušu taknô ljuto, U meni srce zadrkta mi muško; U duši mi se pitanje to rodi: Ko zna, međ živim da li t' ona odi? 39. U meni srce jedva što je tuklo, Krasotu oko ne gledaše plama Večernje nebo štono je obuklo; Pred njime bija svetla neka tama, I tavnilo je svet mi to odvuklo, Baš ceo svet, i ostavilo m' sama: Grdoba prazna, ja u njoj zrno prâ — Golemi, jezni mene prođe stra. 40. U jedan ma se bija meni tako Dogodilo u tugujućoj duši: Šuškanje zefira po lišću lako Jesenji dišljaj njegov što osuši, Mišljenje meni oduzô je svako; I zatim s jednim pomislom me skruši, Po sred me srca ujedanput zgodi: Ko zna, međ živim da li t' ona odi? 41. U tuđoj zemlji jošte neko vreme O(d) kuće daljne me je zadržala, No moji poji oda svega neme, Ka sebi vrela voda me je zvala; Al' one ćuti ne seća goleme, Vatrene misli činjaše se šala Što onaj put na njemu ja doživi, Premda se njemu srce uvek divi. 42. I veće posla vidi mog svršetak, Ka milom domu taki ja pojezdi; I veće vidi mileni vrletak, Di lepa tica moga srca gnjezdi, Već kućâ znani ugleda početak, I gore digo oka dana zvezdi: U mračnost lepi zraci ti tonedu, U srcu meni sjati počinjedu. 43. Kod kuće nađo lice materino, I oca milog i ljubezne braće. Viđenja novog bajna ti milino! Sve zdrave vidim, srce drugo šta će? Ti noći bliske sjajana tavnino, Na zemlju krasnos(t) tvoja doći ka(d) će? Tavnina dođe, odo drage kući, I moje srce telo mi je pući. 44. Nje više nema — to je bio zvuk, U njen kad ja unišô bija dom, Straovito me dirnuše tad uk Iz vedrog neba, kao strašni grom, Vesela moga ubi sav on puk, Iz korena se ljuljnu žitka strom; I da mu deblo nije bilo kamen, Ti reči bi ga prelomio plamen. 45. Tek sad mi duši ono bija jasno Na izvoru što srce tek ćuta, U kući ja razumeo sam lasno Da onda nju mi zgubi smrti kruta; Tek sada znado, ali zdravo kasno, O čemu dosta mislio sam puta, No da sam znao ovo jošte tad, Tek duži bi mi bio srca jad. 46. Družine moje lepe ja ne delja Otkako mi ne življe više mila; Sa njome bila su se sva veselja U tavnu raku s ovog sveta skrila. No kade zima snegom zemlju belja I bólje mi se malo slegla sila, Ja laku pušku uze ti po sredi, Družini mojoj u lov onda sledi. 47. U lovu šta sam tade zadobio, To ne čekajte, mili, od meneka, Divjači koliko sam porušio, Da ovo znadeš, našto je tebeka? No jedno ne bi ja o(d) tebe krio, Da u ovom lovu rani nađo leka; — Umoran lego spati pod grm jedan, — U dušu mi ga dade sanak medan. 48. Duboke noći vladaše tišina, — Ovako bija onaj sanak moj, — Umilno na me gledaše svetlina, Bezmerni koju slaše zvezdâ broj, I daljni glasâ ču se tad milina, Umilnija neg slavka što je poj, I bliže ovaj dolazaše zvuk Kroz tavnosjajne noći bajni muk. 49. Tavnina zače begat od izoda, U mračne dve se točke on sabija, I u dva jošte umiljata svoda Nad ovima se tade on savija; Tavnina jošte zatim od zaoda Zače se viti kano kaka zmija, Od više svoda dole ti se prosu I lepu divnu činila je kosu. 50. Sve lepše sad čuveni zvuča glas I krećati se započeše zvezde U dvogubo i delja njiov kras; Od sviju dve ja vidi kako jezde, I kako stižu, mile točke, vas, U vami vidi kako s' one gnjezde... O, Bože dragi, prevelika čuda, Što oko u snu gleda moje svuda! 51. Sve lepše i lepše zvečala je gudba, I okolina micaše se sva, U jedno sve je vukla neka žudba, — Snežano polje dizati se sta, Umilna svuda viđaše se ludba, Ruža se diza iza svoga sna, U istoku se diza rujno more: To činilo je kras od mlade zore. 52. I(z) snega je izišla vrâta slika, I(z) snega zore krasno deve lice, A ruža itro, umiljato slika Divne zatim njojzi usničice; Pa kako divno stajala je slika, Kad ruža dobi zatim zlaćenice! Za rujnom zorom izađe oblače, Oblačiti je krasno zatim zače. 53. Ja viđe dragu kao za života Što je ona umiljata bila: Kosa vrana sada se milota Kao i pre po zracima vila, Snežna lica i sad je belota Kao i pre na me smehe lila, Smehe lila, na mene gledala, U srce mi blaženstvo sipala. 54. Moje srce bilo je blaženo, Da ne moga reči govoriti, Njeno oko gledaše mileno; Ne moga se više protiviti, Ja poiti ka njojzi itreno, Da obuvatim telo milo njeno: Rukom nebu ona pokaza tade, — Ja se probudi, a sanak nestade. 55. Nebu brzo ja pogleda gore, Kuda je ruka pokazala mile, Nada mnom ne beše sjajno more, Ne zvezda noći, niti gudbe sile, Da krene nji i sneg i mlade zore, Da sprati meni opet lice mile: Nebo vedro snege i kerove Vidi samo i moje drugove. 56. Ustaj more, da idemo doma! Reče jedan meni veselome, Ja ustado, pa za njima oma — Slatki sanak sve te preda mnome; O kako se radova veoma, Dragi sanče, tada sa tobome! Kako onda, tako sada isto Pred okom je meni sve tu čisto. 57. Ja joj vidim kose raspletene Po labudni ploviti rameni, Rumen-usne, obraze rumene, Vidim snežni njezin vrat mileni, Oči blago na me upraljene, Oči dole govoridu mene: Živi sretno, pa ne tuži više — Anđeli me sretno udomiše. 58. Bože dragi, za sanak ti vala, Sanče mili, posle noći dane! Ruka danka vrućinu je dala, Drva niču, šire svoje grane, Od žalosti, svakojaki zala, Te me tako veseloga brane. Sanče, ti mi diže pramaleće, I oživi uvenuto cveće. 59. Al' ne samo u srdašcu mome, Pramaleće i napolju se širi. Cveće krasno ovde preda mnome Našto tako umiljato miri? Drage nema ovdeka sa mnome, Našto vetrić tako ljupko piri? Zašto tica tako slatko poje, Kad nema drage da uživa moje? 60. Tuge moje prošla je grdoba, Sanak slatki nju je izlečio: Pramaleće, to je prelepo doba, Pita di sam nju ja ostavio? Doba drugo, kišovito doba Tišti što je lekar izlečio, Pramaleća slatke opomene U me jadna dovodi uništene.","Ljubavna poezija"
"I Poet tvoj nov Slovencu vijenac vije, i plete ga od petnaest soneta, da magistrale, što se triput sreta, svih drugih skupa veže harmonije. Izvire iz njeg, u nj se opet slije po redu svaka pjesma iz tog spleta; sljedeća krajem prednje je začeta; pjesnik je jednak vijencu poezije: U jednu ljubav misli su slivene, i tamo gdje su noću u san pale, svaka se opet kad dan svane, prene. Ti si života moga magistrale, on glasit će se kad ne bude mene, rana je spomen on i tvoje hvale. II Rana je spomen on i tvoje hvale, Slovencu će se glasit i u čase, kad na grob rani trave mi se skrase, kad patnje ove u njem budu spale. Ohole kao ti kad budu stale djevojke slušat pjesmica tih glase, željezne će sa srca skidat pase, da vjernu ljubav cijeniti bi znale. Svanut će zore ljepše neg su bile Kranjcima, ljepše zvijezde neg su sjale, slavnije pjesme nego su se vile; ipak će možda ove što te hvale ostat međ njima, jer im strofe mile iz srca sve su svoje klice gnale III Iz srca sve su svoje klice gnale, koje skrit ne zna boli što ga more; pjesniku sličim što je Leonore d’ Este opjevo znamenite hvale. Prem s ljubavi glas usne nisu dale, sto mračila je mladosti mu zore, na nadu se oslanjala još gore, kradom su pjesme otkrivat ju stale. Želja mi plam se ne gasi, već žeže, prem srcu mom tvoj pogled nadu krije, strah da uvrijedit ću te, glas mi veže. Bol kazuju, s kog srce mirno nije, i tajne patnje što u njemu leže mokre i cvjetne ruže poezije. IV Mokre i cvjetne ruže poezije kažu to, što se usred grudi skriva. Postalo mi je srce, vrt i njiva, gdje elegije ljubav sada sije. Ti si im sunce. Na oknu te nije, ne da mi nać’ te, luči mila, živa, u glumištu, na šetnji, sreća kriva, ni tu gdje kolo plesača se vije. Koliko puta ne mogu da svladam žud što me goni za tobom; al krije meni se ta ljepota koj se nadam. Oko mi u samoći suze lije, stog pjesme te što ti ih u čast skladam iz kraja nisu gdje ih sunce grije. V Iz kraja nisu gdje ih sunce grije, gdje tvoja mila osvrće se zjena, gdje u tvom gledu mre svih briga sjena, bolova sviju zaborav se pije; gdje se veselje preko lica lije, gdje prođe ljutnja u duši skrivena, gdje pjesma vri iz srca zanesena, zvone u srcu slatke harmonije. Gdje orošeno od ljubavi čiste, klice, sve što je lijepo rađa male, kao što budi dah proljetni liste, od tamo nisu pjesme tvoje hvale, proljeti sretne, blagodarne iste cijelog svog vijeka lahor nisu znale. VI Cijelog svog vijeka lahor nisu znale, od tebe, djeve ohole i dične primile nisu, božicama slične, što bila bi ih oživjela hvale. U strahu bjehu, da ti i da male Slovenke što su njemačkome vične ne biste, zato sto s Parnasa lične naše su zemlje, prezirat ih stale. Kamene, nase božice, sve tuže same, sve vječno zapuštene žale, jer Kranjci radije tuđim časti pruže. Pjesništvu našem do sada su cvale na vrhovima snježnim rijetke ruže, oko njih su se čvrste hridi zbrale. VII Oko njih su se čvrste hridi zbrale, ko Orfeju uz strune u davnini, kojom su horde tračke na glas fini kraj Rodopa i Hema u vlast pale. Kad bi nebesa milost dat nam znale, da odmrznu se našeg Kranja sini, oni, i s njima svi Slovenci ini, kad s našom pjesmom Orfeja bi dale! Da za čast zemlje užga grudi vrele, da razbije sav razdor nas od prije i sjedini rod Slovenije cijele! Od slasti što se iz te pjesme lije da prestane sav spor, da se vesele vjetrova ljutih gnijezda gdje led bije! VIII Vjetrova ljutih gnijezda gdje led bije sve pokrajine bjehu nam, jer, samo, tvog duha nesta, nad grobom ti tamo, zaboravljenim posve, vjetar brije. Raspre otaca, da nam rame svije, Pipinov jaram staviše nam amo, otada bunu krvavu tek znamo, boj Vitovčev i pljačkanje Turčije. Sreće i slave minuli su časi, velikih djela ne bje, pa su snile, umuknuli su pjesme slatki glasi. Tim što ih nisu strle doba sile, ružama, čim nas mlad se Parnas krasi, i patnje su i plač im hrana bile. IX O patnja su i plač im hrana bile, Parnasa moga ružama: još ljuće, s ljubavi za te, suze su se vruće, i s ljubavlju za domovinu, lile. Pregorke misli, da Slovenac mile ne ljubi majke u nj se nadajuće, da je žar tvoj raspalit nemoguće, gorčinu su u srce moje svile. Želje i čežnje rodile su veće, da s tvojim ime čut bi mi se smjelo, da s domaćom se milom pjesmom kreće; da usnulo Slovenstvo trgnem cijelo, da vrate nam se opet časi sreće, jačahu ih dâ da cvatu neveselo. X Jačahu ih dâ da cvatu neveselo, kao što, zavedena, ruža rana nikne pod mladim suncem jednog dana, ako joj malo nasmiješi se vrelo; al brzo nagne glavu tužno svelo, kad naleti pred burom magla gnana i otrovna se s neba sruči slana, pokrije brda snijeg i polje cijelo. Ko sunce tvoje sjalo mi je lice, pogleda tvog sam pio zrake mile, ljubavi cvati pružile su klice. Al zrake sunca brzo su se skrile, na mrazu puste ostale su, nice, ura ih tamnih zatirahu sile. XI Jasnog svog oka daj im zrake mile, daj jasno gledat sjaj mi lica tvoga! Tek njega štuje carstvo mraka zloga, samo se njega plaše vjetra sile. Popustit briga lanci će što cvile, spast će im tvrdo željezo zbog toga, s pomoću tvojom rane srca moga zacijelit će, ko da nisu bile. Bit će mi tada opet vedro lice, nada će ozelenjet srce svelo, ustima dat glas sladak ko u ptice; Oživjet će mi s nova srce vrelo, pjesama vedrih rast će u njem klice i vedrije će nov cvijet gnati smjelo. XII Ura ih tamnih zatirahu sile sve dane tom, što te ti pjesme poje; gnušanje im i očaj dade boje, Erinije su ga dohvatile. Ko sto je Orest kod Dijane mile dobio opet zdravlje duše svoje, tako bi i od ljubavi se tvoje smilile prsi, vjeđe vedre bile. Razbježaše se sanje kratkočasne, ko nagla munja nadanje bje cijelo, što tamnijom učini noć kad zgasne. Ne bje mi od tad vedro srce vrelo; kako bi dakle pjesme bile jasne! Lijepo, gle, cvijeće zato im je svelo! XIII Lijepo, gle, cvijeće zato im je svelo i rijetke su i slabe, krhke sjene, sred ruševine tako zapuštene cvjetaju ruže katkad neveselo, što kopriva im mnoštvo siše tijelo, i divlje bilje to što samo zene; al čim u vrt, u lijehe ih zelene presadi netko, cvasti počnu smjelo. Tako bi blizu srca mog kraljice, tu blizu tebe, sunca im, dobile moć uvis rasti poezije klice, želiš li da bi ljepši cvijetak svile, veselo gore uzdignule lice, jasnog svog oka daj im zrake mile! XIV I vedrije će nov cvijet gnati smjelo, ko ruže kada mine zima huda i proljet opet kaže svoja čuda, i po drveću prospe cvijeće bijelo, i izmami van pčelu sunce vrelo, i pastir prije zore već vrluda, u grmlju slavuj bigliše bez truda, prirodi radost prožme biće cijelo. O, znam da nisu vrijedne takve sreće, i strepnja da ti pjesma moja nije dosadna, strah u srce moje meće. Nek bar te pjesme tvoja milost grije, kojim, da hladi rane si sve veće, poet tvoj nov Slovencu vijenac vije. MAGISTRALE Poet tvoj nov Slovencu vijenac vije, Rana je spomen on i tvoje hvale, Iz srca sve su svoje klice gnale, Mokre i cvjetne ruže poezije Iz kraja nisu gdje ih sunce grije, Cijelog svog vijeka lahor nisu znale, Oko njih su se čvrste hridi zbrale Vjetrova ljutih gnijezda gdje led bije! O patnja su i plač im hrana bile, Jačahu ih dâ da cvatu neveselo, Jasnog svog oka daj im zrake mile Ura ih tamnih zatirahu sile Lijepo, gle, cvijeće zato im je svelo I vedrije će nov cvijet gnati smjelo.","Ljubavna poezija"
"Blažen bio dan, mesec i doba, godina i mesto predeo i vreme, kad su moje usne zadrhtale neme, a njene me oči svezale ko roba. I blažena nek je moja prva patnja, s kojom me beše ljubav izmučila, i luk i strela što me oborila, i rane što srcu mome postaše pratnja. I blaženi nek su krici žudnje velje, s kojim sam zvao ime čisto, te obilne suze, uzdasi i želje, ko i beli papir na kojemu sada stičem sebi slavu: i mis'o mi, isto što je samo njena, što njoj samo spada.","Ljubavna poezija"
"Oči o kojim tako toplo zborih, I ruke, lice, stopala i dlani, Zbog kojih svetu ostadoh po strani I samom sebi strancem sebe stvorih. Uvojci kose čista sjajna zlata I blesak smeška anđeoskog, što je Na zemlji nebo satvarao moje, Sad sve je samo pregršt gluvog blata; No ipak živim, što mi žalost stvara, Bez onog svetla, milog mi toliko U buri, kad je brod bez kormilara; Nek ljubavna mi pesma svrši tu se, Presahnu žica uma svekolikog, A citra moja u plač obrnu se.","Ljubavna poezija"
"Ispod mosta Mirabo teče Sena I ljubav naša Zar je sve uspomena Patnja uvek radošću beše ispraćena Sve nose dani osim mene Nek sat izbija i noć krene Sve nose dani osim mene. Licem u lice za ruke se držeći Stojimo dok ispod Mosta od ruku prolazeći Val teče umoran od pogleda večnih. Nek sat izbija i noć krene Sve nose dani osim mene. Ljubav nam odlazi s vodom što mrmori Odlazi ljubav O živote spori A naša se nada razbuktava gori. Nek sat izbija i noć krene Sve nose dani osim mene. Protiču dani protiču vremena Prošlost je mrtva Ljubav neoživljena Ispod mosta Mirabo teče Sena. Nek sat izbija i noć krene Sve nose dani osim mene.","Misaono - refleksivna poezija"
"Visoko u granju mirno gore zvezde, I široka pesma mora u tišini Čuje se oko nas; i ti glasi jezde Ko da rosa pada u srebrnoj tmini. U njenu sam kosu upletao strasno Mokre noćne ruže. Putem punim zova, Ja joj ljubljah celo ovo veče jasno Oči pune zvezda i usta stihova. Sve je šumno, sjajno; i lije iz granja Svetlost, ko padanje neke bele kiše; Maslinova šuma u daljini sanja… A more je puno zvezda, pa ih njiše, I po žalu nemom, praznom i bez sane, Kotrlja ih svu noć, ko pesak i pene… ","Ljubavna poezija"
"Jedna je žena prešla sa mnom reku po magli i mesečini, prešla je uz mene reku a ja ne znam ko je ona. U brda smo pošli. Kosa joj duga i žuta, bliska u hodu njena su bedra. Napustili smo zakone i rođake, zaboravili miris roditeljske trpeze, grlimo se iznenadno, a ja ne znam ko je ona. Nećemo se vratiti krovovima grada, na visoravni živimo međ zvezdama, vojske nas neće naći, ni orlovi, ispolin jedan će sići među nas i nju obljubiti dok ja budem gonio veprove. I deca će naša u dugim pesmama pričati o početku ovog plemena poštujuć begunce i bogove koji pređoše reku.","Ljubavna poezija"
"Ti si učinila da trkač na sunčanoj stazi preskoči zgužvanu zmiju da bi te uhvatio oko pasa i otvorio kutiju nadutih pupoljaka Ti si učinila da se nepripremljena ukrštanja dobroćudno uzmu za ruke i dovrše svoje razgovore među našim senkama Ti si ućinila da se na živahnim zatiljcima pojave tražene latice i uznemiri se more na ravnim obalama zbog sjajnih ptica koje dolaze Odenula si me svojom kosom i dok oblaci tonu kroz plava stakla mi ulazimo u prastaro drvo jedino koje je toplo Ti si to učinila","Ljubavna poezija"
"Kad na mlado poljsko cv'jeće Biser niže ponoć nijema, Kroz grudi mi želja l'jeće: Što te nema, što te nema? Kad mi sanak pokoj dade I duša se miru sprema, Kroz srce se glasak krade: Što te nema, što te nema? Vedri istok kad zarudi U trepetu od alema, I tad duša pjesmu budi: Što te nema, što te nema? I u času bujne sreće I kad tuga uzdah sprema, Moja ljubav pjesmu kreće: Što te nema, što te nema... ","Ljubavna poezija"
"Olovne i teške snove snivaju Oblaci nad tamnim gorskim stranama; Monotone sjene rijekom plivaju, Žutom rijekom među golim granama. Iza mokrih njiva magle skrivaju Kućice i toranj; sunce u ranama Mre i motri kako mrke bivaju Vrbe, crneći se crnim vranama. Sve je mračno, hladno; u prvom sutonu Tek se slute ceste, dok ne utonu U daljine slijepe ljudskih nemira. Samo gordi jablan lisjem suhijem Šapće o životu mrakom gluhijem, Kao da je samac usred svemira.","Misaono - refleksivna poezija"
"Mudrosti, neiskusno sviću zore, Na obične reči više nemam pravo! Moje se srce gasi, oči gore. Pevajte, divni starci, dok nad glavom Rasprskavaju se zvezde kao metafore! Što je visoko iščezne, što je nisko istruli. Ptico, dovešću te do reči. Al vrati Pozajmljeni plamen. Pepeo ne huli. U tuđem smo srcu svoje srce čuli. Isto je pevati i umirati. Sunce je reč koja ne ume da sija. Savest ne ume da peva, jer se boji Osetljive praznine. Kradljivci vizija, Orlovi, iznutra kljuju me. Ja stojim Prikovan za stenu koja ne postoji. Zvezdama smo potpisali prevaru Nevidljive noći, tim crnje. Upamti Taj pad u život ko dokaz tvom žaru. Kad mastilo sazre u krv, svi će znati Da isto je pevati i umirati. Mudrosti, jači će prvi posustati! Samo nitkovi znaju šta je poezija, Kradljivci vatre, nimalo umiljati, Vezani za jarbol lađe koju prati Podvodna pesma javom opasnija. Onesvešćeno sunce u zrelom voću će znati Da zameni poljubac što pepeo odmara. Al niko posle nas neće imati Snagu koja se slavujima udvara Kad isto je pevati i umirati. Smrtonosan je život, al smrti odoleva. Jedna strašna bolest po meni će se zvati. Mnogo smo patili. I, evo, sad peva Pripitomljeni pakao. Nek srce ne okleva. Isto je pevati i umirati.","Misaono - refleksivna poezija"
"Mene ničega više nije stid. Klonu sunce preko svega. Željen plod pun je noći. Glas što sebe sanja, zid otkri u daljini gde zazidan mi brod. U tom zidu čuvam svoju gordost, pevam iz te zazidanosti lepše no na slobodi. Otkud ta moć da sebi odolevam, a ne odoleše vinogradi rodni! Je li to čudna želja da se živi bez sebe? Želja za pesmom bez pesnika? Od prošlosti i zaborava vreme što se divi izdajstvu moga zaustavljenog lika? Da li to znači reći promeni: neću! I ostaviti pesmu da se sama menja? Pokloniti sebe životinjama i cveću i snagu svoju dati gladi crnog korenja? U ovoj noći mene nije stid što pevam iz zida lepše no na slobodi. Sunce mi u peti bridi. Blešti zid na kraju puta što nikud ne vodi. Reč vatra! ja sam joj rekao hvala što živim toj reči čiju posedujem moć da je kažem. Njen pepeo je zaborav. Ako pred tom reči skrivim pod čelom mi poledica i dan poražen. Reč krv! najlepša reč koja se ne sme. A koliko ptica i zveri u krvi mojoj prenoći! Možda izvan moga srca i nema pesme, jer krv je vanvremena mastilo bez moći. Reč žudnja! jedina još smisao ne nađe; I ptica u paklu kroz tužnu mi glavu. O gorko more za moje bele lađe kroz ispisani predeo i verbalnu javu! Reč smrt! hvala joj što me ne sprečava da otputujem u sebe ko u nepoznato, gde ako ne nađem sebe i smisao što spasava naći ću svoga dvojnika i njegovo zlato. Reč vatra! ja sam joj rekao hvala što živim. Reč smrt hvala joj što me još ne preči da volim samog sebe i da se divim svojoj ljudskoj moći da izgovaram reči. Verujem da bih mogao da govorim da izađem iz sebe s nadom na povratak, makar kroz pustinju do mesta gde gorim, makar kroz smrt do istinskih vrata. U pogrešnom rasporedu reči utešno vreme možda ću naći. Ili ću otkriti kako je besciljno ljubim ko kiša, kao vreme, ko onaj što menja reči a ne svet skroviti. Verujem, mada bez nade ući mora u noć, u zaborav kroz koji se prostirem, ta pesma bez zavičaja, ta ptica bez gora, da smrt svoju ne izdam, da živim dok umirem. Onaj ko peva ne zna je li to ljubav ili smrt. Kada miris pomeri cvet, gde je cvet, da l tamo gde miriše sa ruba sveta punog a praznog, il tamo gde mu je cvet? Svaka je pesma prazna i zvezdana, Ni bol ni ljubav ne može da je zameni. Ona je sve što mi osta od nepovratnog dana, Praznina što peva i mir moj rumeni. Pesmo prazna i zvezdana, tamo, tvoj cvet mi srce slaže, kroz krv šeta, ako ga uberem ostavlja me samog, ako ga napustim za leđima mi cveta.","Misaono - refleksivna poezija"
"Dan kad sjaše sa žednog ata i noć zanjiše zvezdanu ljuljku, pesnik i mesec, dva nežna brata, sretnu se negde na brežuljku. Oko njih svici žiže nose i popci raž tišine kose. Bela lica i bujne krune kose, i plavi leptiri snova. To su čobani što nose pune torbice zvezda i cvetova. Travke snene očice brišu i trepće cveće; i uzdišu zaljubljene princeze breze. Pesnik ubere bulku iz trave, a mesec zvezdu s nežnim zracima, tada se kucnu i nazdrave polju i reci i šumarcima! Pa dugo jedan drugom u voću recituju svoju samoću…","Misaono - refleksivna poezija"
"Kroz noć i vlagu divlje se guske sele jugu i bolno kriču. Osećam želju da mutnu neku napišem priču: kako odnose one sobom na krila svoja bela dva iz duše moje drago nešto, a ne znam kuda, i ne znam šta.","Misaono - refleksivna poezija"
"Stala sam poslednji put pred staru slikovnicu i ispovedila se šapatom: verujem u proleće ljubavi i njegove bujice, verujem u nebesa lepote, verujem u dušu duge, praskozorja i sutona, verujem u antene što ih nosim u snovima, verujem u slutnje, strepnje i nagoveštaje, verujem u prizvuke, verujem u bolove koji se zorama leče, verujem u srca koja može sve raniti, verujem u sećanja na detinjstvo omađijano, verujem u radost praštanja, verujem u bezazlenost ljudi, zmija i zveri, verujem u nevinost prvih grehova, verujem u časovnik što kuca u zemljinom središtu, verujem u duhove koji žive u osmesima, verujem u vasionu srca koja se bude, verujem u nepovratnost i rastanke kraj voda, verujem u reku zaborava i njenu beskonačnost.","Misaono - refleksivna poezija"
"Blagorazumevanje tražim za žene koje nisu dale bogu božije ni caru carevo, koje nisu zanihale u kolevci dete, za neblagoslovene, za žene koje pred sobom nose transparente snova i mašte, u čijem krvotoku samo pesme šume, za one čija srca plode mirisi i žubori vode, čija su naručja puna samo oblaka, koje kao ptice nad zemljom prave gnezda i vodeno cveće lepote rode. Za svakoga koji izlazi iz reda svakodnevna, naviknuta, koji opčinjen luta nekud van druma drevna. Tražim pomilovanje, dragi care, za one koje su od mladosti rane privolele se carstvu poezije, koje trepere vazdan kao breze, i mesečinom se zanose kao barka, za Jefimije, za svete Tereze, za svaku Safo i Jovanku od Arka, za sve zanete i nedovršene, i za mene.","Misaono - refleksivna poezija"
"Za pesnikinju, zemlju starinsku, za njene večne rekvizite i šablone, za nebesa koja nežnošću kipte, za patetične sukobe vasione, za livade nikad idile site, za liriku mirisa i mesečine, za prezrene aprilske plaveti, za oktobarskih šuma buktinje, za slikovitost njinu prastaru, za bajku što je piše inje. Za zemlju, za melodičnost njene poezije, za bogatstvo sroka planinskih njenih odjeka, za njenih potoka slobodan stih, mladi, uspavanku što je usred ušća peva reka, za zdravice što ih iz kamena napijaju vodopadi. Za zemlju, za slovo ljubve, poeziju ljubavnu njenu, za madrigale vodenog cveta, za svadbenu pesmu belog granja, za julskog neba zbirke soneta, za pesnika koji voli i sanja, za kosa, za slavuja, za njega, za svakoga koji je pao nemilosti – pomilovanja!","Misaono - refleksivna poezija"
"Care Dušane, tražim pomilovanje za vojnička groblja usamljena kojih se samo regrut katkad seti, za groblja bez suza i bez hlada, sa gdekojim znakom tvoje pošte, gde spomenici jednoliki kao šinjeli stoje jedan drugom iza potiljka, gde pevačice nema da sleti, kuda zaljubljeni ne dolaze da sakriju od ljudi svoje milošte, kud put nanosi samo gavrane, gde je šimšir jedina biljka. Care Dušane, za vojnička groblja gde svaka parcela pod konac stoji ko vojska u četi, za vojnika koga kraj druma sahrane bez sebarske zapevke gorke, daleko od  rodnog potoka i sela; za izginule u svetu povorke odnekud iz Leđena, iz Carigrada kojima se majka i danas nada, za groblja onih koje su carevi u neznane zemlje slali da ginu, za vojnička groblja u čas večernji, za njihovu podzemnu i nadzemnu tišinu.","Rodoljubiva poezija"
"Nema su polja preorana, i sve na njima vene i strepi u divljem strahu od Smrti brze, neslućene. Drva, gola i uplakana, žale što svojom bizarnom pompom moraju da su pogrebna svita, i što ne mogu junački mreti. Polje je nemo. Katkad preleti jato crnih, prognanih vrana, ili gavran, il' druga zloslutna ptica; i Čovek, što se kroz suton skita, oseti da se u bolnom njegovom srcu kida po jedna tanka, zlatna žica...","Misaono - refleksivna poezija"
"Jeste li mi rod, siročići mali? Il’ su i vas, možda, jadi otrovali? Ili vas je, slabe, progonio svet — Pa dođoste samo da, kad ljude znamo, Da se i mi malo bolje upoznamo, U dvopevu tužnom pevajući set?... Mi smo male, Al’ smo znale Da nas neće Niko hteti, Niko smeti Tako voleti, Kao ti — Ćiju ći! Moje tice lepe, jedini drugari, U novome stanu poznanici stari, Srce vam je dobro, pesma vam je med; Ali moje srce, ali moje grudi Ledenom su zlobom razbijali ljudi, Pa se, mesto srca, uhvatio led. S belom bulom, Sa zumbulom, Šaren-rajem, Rajskim majem, Cvećem, mirom, Sa lepirom, Letimo ti mi Srca topiti — Ćiju ći! Moje tice male, jadni sirotani! Prošli su me davno moji lepi dani — Uvelo je cveće, odbeg'o me maj; A na duši osta, kô skrhana biljka, Il’ kô tužan miris uvelog bosiljka, Jedna teška rana, težak uzdisaj.","Misaono - refleksivna poezija"
"Blizo do neba gora je čarna, Ne treba orlu tek jedan let, Samo da pusti krila nemarna — Prezr'o je davno prezreni svet. Po tamnoj magli teškog vihora Neće na zemlju ni nebo, hol! Nebo mu s' čini da pasti mora, A pusta zemlja sam jedan bol. Tiho se vije, oblake goni, Preziruć' gleda u sunčan zrak... Strelovit posle na zemlju roni I krvlju kaplje zemaljski mrak.","Misaono - refleksivna poezija"
"Sećaš li se vetra koji se nekad rađao Sav zelen među maljama na grudima Maljena? Majka je zatvarala kapke pred borovima Uznemirenim do gorkog korena iglica; To je već bila noć, prevelika za tebe Kao odelo odraslih. A majka nosi sveću, Na stepenicama pažljivo zaklanja plamen rukom. Vetar. Sva su vrata na kući zaključana, Borovi i skitnice će ostati na vetru, A ti si dobar dečak i majka će poljupcem  Da zapečati tvoju današnju malu javu. (Anđeli dajte da zaspim, da spim, Da ničega zloga ja ne snim.) Jer noć je velika i vetar je pod prozorom I padaju šišarke, i mesec će da bude Čist i uglačan od vetra, mali i okrugao. Zaspao si, sasvim siguran da ćeš se sutra  Probuditi. Kao i vetar. Kao i vetar.","Misaono - refleksivna poezija"
"Zašto noćas tako šume jablanovi, Tako strasno, čudno? Zašto tako šume? Žuti mesec sporo zalazi za hume, Daleke i crne, ko slutnje; i snovi. U toj mrtvoj noći pali su na vodu, Ko olovo mirnu i sivu, u mraku. Jablanovi samo visoko u zraku Šume, šume čudno, i drhću u svodu. Sam, kraj mirne vode, u noći, ja stojim Ko potonji čovek. Zemljom, prema meni, Leži moja senka. Ja se noćas bojim Sebe, i ja strepim sam od svoje seni.","Misaono - refleksivna poezija"
"Kad se ono s prva greha Nebo naoblači, Te moraše ljudi Iz raja izaći — Ko kad sivi soko slomi Svoje desno krilo, Tako im je gorko, Tako teško bilo. Jedan drugog bolno gleda: “Ovako se živet’ ne da! Ta mi kanda nismo ljudi; Prazna srca, prazne grudi — U praznini muke s’ jate,  — Zar nas kletve dotle prate? Il’ će očaj da nas strati*, Ili ćemo podivljati!” Na taj vapaj, na te glase Tvorac sveta smilova se:  — “Ja dosudih vašem grehu Težak deo, Al’ da tako težak bude, Nisam hteo. Siđi dole, kćeri moja Najmilija!“ I kći siđe — to je bila Poezija. I na zemlji ko da novo Sunce sinu, Te razvedri praznu tminu, Pustolinu. Gde je bola, gde je jada  — Pesma blaži; Gde se klone, gde se pada  — Pesma snaži; Gde su ljudi dobre ćudi  — Pesma s’ ori; Što ne možeš drukče reći  — Pesma zbori; Gde utehe nema druge  — Pesma stiže, A gde sumnja sve obori — Pesma diže. Evo majke kod kolevke Čeda tija, Čedo spava, a majka ga Pesmom njija. Pesma miri lepše nego Cveće majsko, A što pesma čedu želi, To je – rajsko. Eno crkve, božja hrama, Pun je sveta; Verni poju, pesma s’ diže Kroz kubeta. Gde god crkve, svud se taki Glas razleže, To pojanje slabe stvore S Bogom veže. Nad mrtvacem pesma plače: “Svjati Bože!” A iz groba nadi niču, Pa se množe. Ta i grob je tek kolevka Boljeg danja.  — I zvona su samo pesme Pouzdanja. Evo svati, opet pesme — Divni dani! Pesma s’ peva mladoj nevi, “Biser—grani”. Pesma trese pred mladence Rosno cveće, Dovarava, dočarava Rajske sreće. Eno ratar s teškim trudom Ore rado; Eno pastir u samoći Javi stado; Eno moba složno pregla, Složno radi — Trude, patnje i samoću Pesma sladi. Suzna majka sina čeka Iz daleka; A i sinak o njoj sneva Pa popeva. Pesma ide kroz svet ceo, Ne mori se; “Mila mati, Bog će dati, Nadaj mi se!” Pod stoletnim hrastom sedi Guslar stari, Prošlost vraća, duše krepi, Srca žari. Haj što Srbin još se drži Kraj svih zala — Pesma ga je održala, Njojzi hvala! Gde je bola, gde je jada  — Pesma blaži; Gde se klone, gde se pada  — Pesma snaži; Gde su ljudi dobre ćudi  — Pesma s’ ori; Što ne možeš drukče reći  — Pesma zbori; Gde utehe nema druge  — Pesma stiže; A gde sumnja sve obori, — Pesma diže. Jer u pesmi nema mržnje, Ljubav vlada, U pesmi je cvetak vere, Melem nada. Ko ne shvati pesma šta je, Šta li može, Za njega si zaman ćerku Poslo, Bože! Dok o rajskoj sreći sneva Duša življa, On će, kletnik, da se sledi Il’ podivlja. Neguj pesmu, njom ćeš skrotit Ljuta tigra — Ali pesma ne sme biti Pusta igra. Pesma mora biti sveta, Biti čista, Baš ko zvezda u visini Što se blista. Mora biti bogodana, Plemenita, Mora biti obasjana, Istinita. Mora teći iz dubine Srca zdrava — Takva pesma sve osvaja, Pokorava. Taku pesmu gaji, neguj, Dok te traje! Ne skvrni je lažnom dušom, — Svetinja je! Progonite l’ take pesme, Čiste, svete, Zbogom, srećo — zbogom, nade — Zbogom, svete!","Misaono - refleksivna poezija"
"Pođem, klecnem, idem, zastajavam, Šetalicu satu zadržavam, Jurim, bežim, ka' očajnik kleti, Zborim reči, reči bez pameti: Ne, ne sme umreti! Vičem Bogu: Ona je još mlada! Vičem pravdi: Ona se još nada! Anđelima: Vi joj srca znate! Vičem zemlji: Ona nije za te! Ni otuda nema mi odjeka... Vičem sebi: Zar joj nemaš leka?... Idem, stanem, ka' očajnik kleti, Opet zborim reči bez pameti: Ne sme nam umreti! Idem, stanem, pa mi klone glava Nad kolevkom gde nam čedo spava. Čedo s' budi, pa me gleda nemo; Gledamo se, pa se zaplačemo; Pa i njemu, ka' očajnik kleti, Zborim reči, reči bez pameti: Ne sme nam umreti!","Misaono - refleksivna poezija"
"Ja znam jedan dolap. Crn, glomazan, truo, Stoji kao spomen iz prastarih dana. Njegovu sam škripu kao dete čuo. Stara gruba sprava davno mi je znana. Jedan mali vranac okreće ga tromo, Malaksao davno od teškoga truda. Vuče bedno kljuse sipljivo i 'romo Bič ga bije, ular steže, žulji ruda. Vranče, ti si bio pun snage i volje, I dolap si stari okretao živo. Tešila te nada da će biti bolje; Mlad i snažan, ti si slatke snove snivo, Al' je prošlo vreme preko tvoje glave, Iznemoglo telo, malaksale moći; Poznao si život i nevolje prave, I julijske žege i studene noći. O, kako te žalim! – Gle, suze me guše, Oličena sudbo svih života redom! – Tebe, braću ljude, i sve žive duše, Jednake pred opštom, neminovnom bedom. Podne. Ti bi vode. Ko će ti je dati? Tu kraj tvojih nogu žuboreći teče. Ali bič fijukne... Napred, nemoj stati Dok ne padne najzad spasonosno veče. Podne. Ti si gladan. Ti bi trave hteo; Svuda oko tebe buja trava gusta, I mirise njene ćuv donosi vreo. Ali bič fijukne. Zbogom, nado pusta! Ti si, kao i ja, od mladosti rane Osetio opštu sudbu što nas gazi, I gladan i žedan provodio dane Sve u istom krugu, sve na istoj stazi. Ti si, kao i ja na julijskoj žezi, Dok žubori voda kraj tebe u viru, Sanjao o sreći, nagradi, i nezi, Sanjao o dobrom, zasluženom miru. O, kȏ zmija ljuta košuljicu svoju, Ostaviti bedu, nesreću i zlobu, I udarce biča stečene u znoju, I svemoćnu podlost i opštu gnusobu! Pusti snovi! Napred, vranče, nemoj stati, Ne miriši travu, ne osećaj vir; Nagradu za trude nebo će ti dati: Mračnu, dobru raku i večiti mir!","Misaono - refleksivna poezija"
"Nad krovovima nebo sivo, A izmaglica vlažna luta I ko prozračno meko tkivo Pokriva pravce moga puta. Na omorici ljudi, zveri, I bilje, sve se mrtvo čini. – Jasika jedna tek treperi. Jasika tanka u visini. Treperi samo, o jasiko! Taj tamni nagon što te kreće Razumeo još nije niko, Razumeti ga niko neće. No on za mene sada znači Taj neumitni život što se Nikada jošte ne pomrači I koji mutne struje nose. Pobednik večni, uvek čio, Izvan dobroga i van zloga, Danas ko juče što je bio Jači od smrti i od boga. Treperi samo, o jasiko! Gledam te s čežnjom i sa tugom Na bolove sam davno sviko, Sa jadom živim kao sa drugom. I kad život mislim ceo, Koji je bio što je sada, Na moju dušu ko crn veo Ogromna, teška senka pada. No ko pauka što za mrežu Vezuju tanki konci oni, Drhtaji tvoji mene vežu Za večni život od iskoni. I u dnu tužne duše moje, Ko nagoveštaj nove vere, Veselo kao lišće tvoje, Nagoni tamni zatrepere.","Misaono - refleksivna poezija"
"Lutam, još, vitak, sa srebrnim lukom, rascvetane trešnje, iz zaseda, mamim, ali, iza gora, zavičaj već slutim, gde ću smeh, pod jablanovima samim, da sahranim. I ovde, proletnje veče za mene je hladno, kao da, dolinom, tajno, Dunav teče. A, gde oblaci silaze Arnu na dno i trepte, uvis, zelenila tvrda, vidim most što vodi, nad vidikom, u tešku tamu Fruškog brda. I, mesto da se klanjam Mesecu, toskanskom, što, u reci, rascvetan kao krin, blista, znam da ću, ovog proleća, zakašljati ružno i vidim vitak stas, preda mnom, što se roni, verno i tužno, senkom i korakom, kroz vodu što zvoni, u nebesa čista. I, tako, već slutim, da ću skoro, dušu sasvim da pomutim. I, tako, već živim, zbunjen, nad rekama ovim, golubijski sivim. Poveo sam davno tu pognutu senku, a da sam to hteo, u onoj gori, poznao grožđe, noć, i terevenku, i potok, što sad, mesto nas, žubori. I, tako, bez tuge, oči su mi mutne od neke bolje, duge. I, tako, bez bludi, na usnama mi gorka trulost rudi. Lutam, još, vitak, sa srebrnim lukom, rascvetane trešnje, iz zaseda, mamim, ali, iza gora, zavičaj već slutim, gde ću smeh, pod jablanovima samim, da sahranim. Već davno primetih da se, sve, razliva, što na brda zidam, iz voda i oblaka, i, kroz neku žalost, tek mladošću došlom, da me ljubav slabi, do slabosti zraka, providna i laka. Znam da mi u kosu, po zori rumenotamnoj, tuđa, umorna, ruka, bledi sumrak prosu. A da veselosti mojoj, čiloj, i pomamnoj, dve zaspale, bolne, dojke, ne daju, da se glasnim krikom baci po trešnjama, što mi ostadoše, u zavičaju. I, mesto da vodim, pogledom zelenim, kao pre, reku što se sliva, da skačem, kao Mesec, po gorama pustim, i zažarene šume da potpirim, sad, plavim i gustim, snegom, i ledom, smešeći se, mirim, sve što se zbiva. I, tako, bez veza, stiže me, ipak, rodna, bolna, jeza. I, tako, bez doma, ipak će mi sudba postati pitoma. Ne, nisam, pre rođenja, znao ni jednu tugu, tuđom je rukom, sve to, po meni, razasuto. Znam, polako idem u jednu patnju, dugu, i, znam, pognuću glavu, kad lišće bude žuto. I, tako, bez bola, vratiću se, bolan, voćkama naših polja. I, tako, bez mira, patiće gorko, mnogo šta, od mog dodira. Već davno primetih da se, sve, razliva, što na brda zidam, iz voda i oblaka, i, kroz neku žalost, tek mladošću došlom, da me ljubav slabi, do slabosti zraka, providna i laka. Lutam, još, vitak, po mostovima tuđim, na mirisne reke priležem, pa ćutim, ali, pod vodama, zavičaj već vidim, otkud pođoh, posut lišćem žutim i rasutim. I ovde, rumen krina, sa devojačkog rebra, ja, zorom, umorno brišem, bez milina. A kad utopim čun Mesečev, od srebra, u novo more jutra i trave, sednem na oblak, pa gledam svetlosti, što se po nebu, iz moje strasti, jave. A, mesto svog života, davno živim, bure i senke groznih vinograda. Nastavljam sudbu, već i kod nas prošlu, bolesnu neku mladost, bez prestanka; tek rođenjem došlu, sa rasutim lišćem, što, sa groba Branka, na moj život pada. I, tako, bez groba, veselost je neka, u meni, rugoba. I, tako, bez tela, duša mi je nevidljiva, i nevesela. Jednog proleća, i ja sam gorko znao da, kroz svirale devojačkog rebra, zdravlje dajem. I grudi svoje, u grožđu, krikom, raskidao, nag, na dnu neba, opivši se zavičajem. I, tako, bez lica, na liku mi je senka jarca, trešnje, tica. I, tako, bez stanka, teturam se vidikom, bez prestanka. Lutam, još vitak, po mostovima tuđim, na mirisne reke priležem, pa ćutim, ali, pod vodama, zavičaj već vidim, otkud pođoh, posut lišćem žutim i rasutim. Drhtim, još, vitak, od reka i nebesa. Milujem vazduh, poslednjom snagom i nadom, ali, svisnuću, to i ovde slutim, za gomilom onom, jednom, davno mladom, pod sremskim vinogradom. Za jedan blagi stas, što, prvi put, zaljulja višnje i trešnje, poljupcem, kod nas i poskoči, vidikom, sa ritova i mulja. Za društvo mu, što po vinskom mehu svelo lišće rasu, sa osmehom mutnim, preskačući, prvi put, potoke, u smehu. A, mesto svog života, znam, da, po vidiku, taj smeh rasuh, nad svakim telom, golim, i, nad zemljom ovom, kroz koju Arno rudi, pun zvezda i zraka, moj se šapat sliva, u izmoždene grudi, jer se, u proleću, sve to opet zbiva, svuda, gde ja volim. I, tako, bez reči, duh će moj sve tuđe smrti da zaleči. I, tako, bez traga, rasuće mi ruka živa tela mojih draga, Jer ljubav će moja pomešati, tajno, po svetu, sve potoke, i zore, i, spustiti na život, vedro, i beskrajno, i kod nas, nebo, i senku Fruške Gore. I, tako, bez zvuka, smeh će moj padati, sa nebesnog luka. I, tako, bez vrenja, za mnom će život u trešnje da se menja. Drhtim, još, vitak, od reka, i nebesa. Milujem vazduh, poslednjom snagom i nadom, ali, svisnuću, to i ovde slutim, za gomilom onom, jednom, davno mladom, pod sremskim vinogradom. Lutam, još, vitak, sa osmehom mutnim, prekrstim ruke, nad oblacima belim, ali, polako, sad već jasno slutim da umirem i ja, sa duhom potamnelim, teškim, neveselim. I ovde, reku jednu vidim, pod svojim telom, da hladi laku, srebrnu, zemlju, nepreglednu. A, kad mi prospe trešnje po duhu obolelom, i, kraj Meseca, i ovde, zvezda zablista, vidim da je, u ranom umiranju, moja, i tuđa, mladost, gorka i jedna ista. I, mesto svoje sudbe, sa užasima novim, susrećem davni život, bolan, i prozračan. A, kroz ovu zemlju, svilenu i prozirnu, čim, uplašeno, spustim devojačko telo, kroz maslinu mirnu, vidim, daleko, opet, lišće svelo i zavičaj oblačan. I, tako, bez kretnje, tuđinu, poljupcem, dižem, u vetrove proletnje. I, tako, bez znaka, dozivam golu dragu, iz mekog, toskanskog, mraka. A prah, sve je prah, kad dignem uvis ruku i prevučem, nad providnim brdima, i rekom. I, neizmerno slabe, sve te trešnje, što se vuku sa mnom, po svetu, sa zemljanim lelekom. I, tako, bez tame, duh moj sa mračnim voćkama pokriva me. I, tako, bez imena, istom žalošću milujem brda neviđena. Lutam, još, vitak, sa osmehom mutnim, prekrstim ruke, nad oblacima belim, ali, polako, sad već jasno slutim, da umirem, i ja, sa duhom potamnelim, teškim, neveselim. Lutam, još, vitak, sa šapatom strasnim i otresam članke, smehom prelivene, ali, polako, tragom svojim, slutim: tišina će stići, kad sve ovo svene, i mene, i mene. I ovde, bez boje tajne, nijedne voćke nema, nebesne one boje, gorke i beskrajne. A kad razgrnem doline, rukama obema, i, otkrijem dna bezdana, srebrna i bela, na dnu je, opet, žalost nejasna i laka, vazduhom kupanih voćaka i tela. I, mesto srebrnih pruga, zabrežja i reka, susrećem, kao u snu, umorne misli, svoje. A, nad trešnjama i mladim višnjama, tamnu i dugu maglu, što se, svuda, širi, u život pred nama, gde se strast, polako, u umiranju smiri, i čula upokoje. I, tako, bez reda, mladost uvijam mirom, snegova i leda, I, tako, bez puta, moje milovanje, po umiranju luta. A mir, svud je mir, kad raspem što je bilo i priklonim glavu, na ono, što me čeka; na ceo jedan kraj sa kog se vino slilo i smeh, i divna bestidnost, daleka. I, tako, bez mora, preliću život naš, zorama Fruških Gora. I, tako, bez pića, igraću, do smrti, skokom, sretnih, pijanih, bića. Lutam, još, vitak, sa šapatom strasnim i otresam članke, smehom prelivene, ali, polako, tragom svojim, slutim, tišina će stići, kad sve ovo svene, i mene, i mene.","Misaono - refleksivna poezija"
"Kroz kakva društva treba još proći, kroz kakve ljudske vidike, kroz zlohodnike, pauke-vojnike, kroz šume pošasnika, kroz uši doušnika, treba još ići uz rame dvoličnika, s napasnikom oblačiti samure, s carinikom zavlačiti ruke u mošnje, gledati pandure kako biju po kičmi! Svuda se digli borci protiv otkrovenja i jašu velike konje, vrebaju krv, zasedaju pravednike i svakog ko se javi između čoveka i boga, na brvnu. Kuda će oni što se klone zveri? Branite se! Naučite pesmu! Uđite kroz gusle u mramorni oko, pevajte, orite se, pojte i stojte mirno kad se začuje pitanje ko će među vama da zatvori vrata slavoslovite dok se hramu ne probije teme, stakleni prozor nek se obrati moru dok ne proklija sinje srce, žamorite, žuborite, romorite, neka vas nađe svetlo kao srp svoje snoplje, kao što mučenička krv nađe svoje koplje, uskliknite, utrojte, uzhvalite, dok se i lobanji ne otvori gornji vid i pesma ne pokulja na sljeme, popevajte, koledajte usred ovog rata koji sećanje briše naučite pjesan, to je izbavljenje!","Misaono - refleksivna poezija"
"Probudim se nad krevetom oluja. Padaju zrele višnje u blato. U čamcu zapomožu raščupane žene. Vihor zluradnih noktiju davi mrtvace. Uskoro o tome ništa se neće znati.","Misaono - refleksivna poezija"
"Ovoga puta umro ne neko blizu Rekvijem u sivom parku pod zatvorenim nebom Žene su pošle za mrtvim telom smrt je ostala u praznoj sobi i spustila zavesu Osetite svet je postao lakši za jedan ljudski mozak Prijatna tišina posle ručka bosonog dečak sedi na kapiji i jede grožđe Zar iko ostane veran onome što izgubi Ne žurite se sa smrću niko na nikog ne liči sinovi misle na igračke I ne opraštajte se pri odlasku to je smešno i pogrdno","Misaono - refleksivna poezija"
"Pejzaž bez premca, to je vaša duša Gde idu ljupke maske, plešu krinke, A svi, dok zvonka lauta se sluša, Ko da su tužni ispod čudne šminke. Premda u pesmi setno im trepere, Pobedna ljubav, život dnevnog sjaja, U sreću kao da nemaju vere, A pesma im se s mesečinom spaja, Sa mesečinom i tužnom i lepom Od koje ptice sanjaju u borju I vodoskoci u zanosu slepom Jecaju, vitki, u svome mramorju.","Misaono - refleksivna poezija"
"Ukorak, mesec, senka i ja, sa snom što na mansardi trune. O ulice, kafane, jesenji kišni bulevari! Male dragane za uglom u kvadratnoj senci fasade jedne banke, Dunje ranke, kruške karamanke! I štap težak, rođeni moj drug, niz dugi trotoar buni se u baritonu; Prezriva serenada bolešljivog kašljucanja ispod bogataških zastrtih prozora! A gore tri laka oblaka u zlatnom tonu Senkom paukove mreže krstare iznad rodnih gora. I sat kašlje sa tornja katedrale, O draga, oči moje nezaspane! Zadremao je stari svirač na bolesnoj violi i zadnji boem izašao iz kafane; Mračne su stepenice uz nebo ka sanjivoj mansardi. O tužni zidovi što opominju na ludo ubijane dane Sa beskućnim drugarima, šareni kao leopardi! To kandilo gori u vratarevoj sobi i dete jedno plače noć da rasani, Dani, moji dani, kao lišće razvejani! Mesec je na krovu na kome u molu cvile telegrafske žice; Na otvorenim prozorima dršću zvezdana kola, Čudno je, čudno, noćas bledo moje lice Izobličeno od potucanja i bola! A na stolu pesme, na žutim marginalijama novina rasturene stoje, Čežnje za daljinom, Romantične ljubavi moje! I kao jedini portre na zidu visi stari kaput i velurske pantalone; Divna garderoba vagabunde iz mladalačkih dana, Jeseni Pariza, noćiju Firence, Sa čudnim srcem gordog Peladana! A stara stričeva violina pokidanih struna Spava uz uzglavlje nemim zvukom mesečine sa dalekih straduna! I tu na podu kopne razbacane karte istočnog ostrvlja, Stari uput mornarske astronomije, Indeksi brodova što svake subote kišnoga novembra polaze iz Liverpula, Jedna ispijena boca rakije I beli kišobran moje odbegle drage što sada služi umesto abažura. A šta je najbolnije, Za vratima gde stoji lavor i slovenački krčag Trune mrtav moj lirski san na ostrvu Fidži i Melanezijski arhipelag! Kao u grobnici egipatskih kraljeva na plafonu u sanjarijama ispisan je životopis moj. O kada bi znao da čitaš sve ljubavi što su tu probdijene, Daktilografkinje, nervozne i male, kapriciozne žene; Sećanja na dom izgubljen u lirskoj bici kao Vaterlo, Adamovom kostimu bez smokvina lista. O ne! Živelo se sa refrenom večnim iz nenadmašne poeme. Druže, Drainče! zatvori prozor na srcu i na mansardi, Veliko jutro što dolazi sa umrljanom zorom kao šifonsko platno Kao čadsko jezero osećanja čista, Video bi da je tu godine proveo pesnik koji nije trebalo nikad ništa da napiše, U Zateći će smrt tvoju kao mrlju prave linije Koju je podvuklo nadvremensko klatno.","Misaono - refleksivna poezija"
"Da li moj otac prema da li moj otac prema tebi, majko, beše zver ta najdivljija, najdivnija, što je čovek? Majko, otac moj beše li zver Kraj tebe, il' samo istoričar: jer i sâm ja zver? Našto mi sav ovaj život i prolazna mu čar, Majko, ako i ti - moja kolevko - ne beše zver! E dobro, a te oči sa slike tvoje na samrti, užasno što pate: nikad ih se neću moći osloboditi! nikakvom ih neukrotljivošću moći neću zastrti. Nije li i tvoj život bio životinjski: jednom fatalnošću ću u užasu strašnom umreti! Tu taj bol bez smisla sveg mesa, tvojih ruku, glave! Nikada, o nikada!, neću izdvojiti košmare od jave! Nikada! Užas: ako je meni ovakvom apokalipsa poreklo! O, hoću da znam koliko je za mnom tad krvi isteklo... Nikada! Zašto me nikada nisi išopala, da se jedna ljubičasta modrica na mom dečačkom debelom mesu rascvetala? Ta opekotina, taj otisak ti ruke mi drag i danas bi mi evo bio trag, Do kolevke mi pune krvi, Do porekla mi tvoga mesa samo ne ove oči, ne ove oči patnje. Gle, besa! Materice, ja bih da zderem sa tebe tu patnju!","Misaono - refleksivna poezija"
"Devičansko Danas, živahno i krasno zanesenim krilom da l' razbiti smede jezero sleđeno, s injem, kud se dede letova zastalih lednik blistav jasno. Negdašnji se Labud seća, ali kasno: divan je, no zalud slobodu on htede, jer opevo nije kraj gde da provede vek, kad mraz jalov sinu čamom strasno. Vratom strešće belu tu smrt što je steče prostorom kažnjena tica kog poreče, al' na užas tla što perje joj sputava. Sablast koja na tom mestu sjaji, prisno, ukočen u hladnom snu prezira spava zaodenut Labud, izgnan beskorisno.","Misaono - refleksivna poezija"
"U toj dubini Plavoj I bez ruba Tražio sam, već odavno, Goluba. Ali sve što se iznad diglo Nestalo je. Gore su još samo plave boje. Tražiću ga još po krugu Vrtoglavom: Makar oči izgubio Sam U plavom.","Misaono - refleksivna poezija"
"Stanimo malo, pesmo! Jesmo li živeli, jesmo? Ti si najlepše sate – Jablani kad se zlate U lakoj magli, peni – Odnela tužno meni.","Misaono - refleksivna poezija"
"Kuda pobeći u ovaj dan? U gusti sneg? U pusti vrt? Pasti u meki bolesni san Kao na smet, pod led, u smrt? Kuda pobeći sa ovog dna? Visoko negde? Još dublje? Gde? Evo već teške ruke sna Pribijaju te kocem za tle. Kuda pobeći u ovaj čas Kristalno prazan, slep i čist? O gde su vrata? Gde je spas? To toneš već u tupi san. Srce tek šuška ko suvi list. Zar nikud pobeći u ovaj dan?","Misaono - refleksivna poezija"
"Jedna me samo tišti misao: na dušeku ne skončati tek, istiha svenuti kao cvet potajno kome crv podgriza luč što tinja tu u pustoj odaji. Ne daj mi, bože, takvu smrt, ne meni, samo takvu smrt! Nek budem munjom ošinut, opružen bor, iz korena kog čupa bure bes; il` stena koju s vrha planine u provaliju ruši urnebes. Kad celom ropskom svetu tom dojadi jaram, pa se uspropne, zavitla, rumen, žarkom zastavom, a na njoj sveto, plameno slovo to: Sloboda celog čovečanstva! I to zagrmi od zapada na istok, i s tiranima bukne boj - o, da tu padnem – na tom ograšju! Mladosti moja, tu mi prospi krv; nek trube zvuk i mačeva zvek, topova rik, uguše zanavek. U naletu ka pobedi, atovi, ržući, prejur`te me, pregazite, na bojištu nek ostane moj krvavi leš! A svane l` dan velikog pogreba, uz glase tužne i toržestvene, pod teškom senkom crnih zastava, rasute kosti prikupite mi u zajednički grob junaka svih što padoše za tvoj pobedni steg.","Misaono - refleksivna poezija"
"Bode Rumeni oblak dlana I kiša laže   Bode užarene jezike Mazgi i i sunca I nebo noževima ljubi   Senku svoju ne udaje I vetar lepotom daljina vara   Bode podatna bedra Iskusnih noći i nevinih talasa Smeh svoj zeleni ne ženi I vazduh ujeda   Stena koja ga je rodila Ima pravo Bode bode bode","Misaono - refleksivna poezija"
"Ulica mu propije Sve zelene novčanice Pištaljke zvoncad i trube U krošnji mu gnezda svijaju Proleće mu prste kreše Živi od pustolovina Svojih nedostižnih korena I od divnih uspomena Na iznenadne noći Kad nestane iz ulice Ko zna kuda ide U šumi bi se izgubio Ali se uvek pred zoru U drvored na svoje mesto vrati","Misaono - refleksivna poezija"
"Na ivici pločnika Na kraju sveta Žuto oko samoće Slepa stopala Sabijaju mu vrat U kameni trbuh Podzemni laktovi Teraju mu korenje U crnicu neba Dignuta pseća noga Ruga mu se prekuvanim pljuskom Obraduje ga jedino Beskućni pogled šetača Koji mu u krunici Prenoći I tako Dogoreva pikavac Na donjoj usni nemoći Na kraju sveta","Misaono - refleksivna poezija"
"Gega se prašinom u kojoj se ne smeju ribe U bokovima svojim nosi Nemir voda Nespretna Gega se polako Trska koja misli Ionako će je stići Nikada  Nikada neće umeti Da hoda Kao što je umela Ogledala da ore","Misaono - refleksivna poezija"
"Žuljave ruke odmara na plugu. Duboko diše, i kao da dremlje. A vetar, čuhom probuđene zemlje Nadojen, trese sedu vlas mu dugu. Pred nogama mu polegle, spokojne, Bogate brazde, i kako ih gleda, Ko svoja dobra i marljiva čeda, Bezmerna nežnost obliva mu znojne Bore, u mračnoj borbi uzorane. On voli zemlju tu, na kojoj stoji, Napornim radom, znojem što je gnoji, Na kojoj svoje on tavori dane. On sa nje klikće, s nje ga seta mori… I kada seme nečujno pucketa, Il’ klasje šušti, giba se sred leta: On to razume, to mu zemlja zbori. I kad je tako miluje, u grudi Nesvesno mu se tiha pesma javi: Prosta ko zemlja, ko različak plavi, Sumorna, blaga, bez golemih žudi…","Misaono - refleksivna poezija"
"Razoren istočnik stoji, okružen visokom travom, I valov, izvaljen davno. Iz praznih kamenih grudi Ne struji biserki talas u žarke julijske dane, Kroz puste i mirne strane. Suva kržljava kruška, kô crna ogromna ruka, Sumorno nad njime stoji. I krive njezine grane, Nakazno pružene gore, kô izraz paklenih muka, Od suve, samrtne žege usamljen istočnik brane. Nekad je na ovo mesto po stazi, zarasloj davno, S krčagom na ramenu slazila pastirka mlada; I pastir pevaše pesme u veče, tiho i tavno, Goneći vesela stada. Tu sam nekada i ja zamišljen slazio često U majske večeri jasne. Tu beše za mene mesto Tajnih i slatkih želja. Lisje je šumilo tada, Dok bistra i hladna voda u urnu mramornu pada. I preliva se tiho... I vali životnih sila Prelivahu se tada iz moje mlađane duše Prostrano, široko, voljno, kroz mesta beskrajno mila. Gde vetrić, premiruć čisto, toplinom ljubavi dŷše! Ko zaboravu mračnom predade iotočnik živi, Da plodonosni talas ne šumi veselo sada? Gde su drijade nežne sa krivim i oštrim srpom? Gde su pitoma stada? Suva, kržljava kruška, kô crna ogromna ruka, Sumorno nada mnom stoji. I krive njezine grane Nakazno pružene strše s izrazom paklenih muka, Kô da me poslednjom snagom od misli očajnih brane.","Misaono - refleksivna poezija"
"Sve u njoj je skladno, sve čudno, Sve rečeno mir i strasti; Ona obitava stidno U uzvišenoj lepoti slasti. Sve oko sebe ona posmatra – Nêma nedruga, nêma prijatelja, Izgubi se kad nabuja želja U lepoti od koje se strada. Zato nikad, nikad ne žuri, Da ljubav ugledaš što ranije I srce izgubiš na buri, Pun snova s pitanjem – šta mi je. Nekad, zbunjen, ljubav ćeš sresti, Bez uma uzeti njene čari, I kô da ti Bog lice ozari – Ispićeš je bez imalo svesti.","Ljubavna poezija"
"Oprosti snove ljubomorne moje: Ljubavi strasne nemir slepi, čudni, Verna si mi, al' zašto reči tvoje Vole da plaše moj um večno budni? Sred poklonika što za tobom lete Što želiš ti da draga budeš svima? I prazne nade što daruje njima Tvoj pogled, čas nežan, čas pun sete? Zaslepivši mi um i misli moje, U ljubav bolnu moju uverena, Ne vidiš ti kad u toj patnji strasnoj Tuđ sam razgovoru, u večeri kasnoj, Usamljen čamim izvan kruga njena. Ni pogleda, ni reči nema tvoje: Kad odlazim – sa strahom, s molbom mamnom, Ne slede nikad tvoje oči za mnom: Lepotica kad koja sa mnom staje I dvosmislen povede govor svoj, Mirna si ti, i šaljiv prekor tvoj Ubija me, jer ljubav ne odaje. Kaži mi još: suparnik večni moj, Zatekavši me s tobom usamljena, Zbog čega tebe pozdravlja lukavo? Ko ti je on i kakvo ima pravo Da tuguje i bdi pun ljubomore? Bez matere i poluodevena, Nasamo izmeđ' večeri i zore, Što njega ti u čase primaš kasne? No voljen sam i, kad si sa mnom sama, Poljupci su ti tako puni plama, I nežna si, a reči tvoje strasne Tad iskreno su pune duše tvoje: Tebi su, znam ja, smešne muke moje. Al' voljen sam i mogu da te shvatim; No ne muči me, mila, ja te molim, O, ne znaš ti koliko silno volim, I ne znaš kako ja duboko patim.","Ljubavna poezija"
"U ružičasti vagon sa plavim jastucima Sešćemo, zimi, pa na put! Biće nam dobro. Gnezdo s pomamnim poljupcima Skrivaće svaki dremljiv kut. Sklopićeš tada oči, da ne vidiš kroz prozor Sav čudovišni onaj puk U kom se mrzovoljno, da ispuni te grozom, Crn demon ceri, crni vuk. Tad će ti iznenada pecnuti obraz nešto. I sićušni poljubac vratom će tvojim vešto Potrčati, ko pauk lud... Rekavši: Traži, ti ćeš prignuti glavu k meni I tražićemo dugo tu bubu, zaneseni – A ona će skitati svud...","Ljubavna poezija"
"Razdražljiva a tako tiha, sva si od vatre koja gori. Daj mi, u tamno zdanje stiha lepotu tvoju da zatvorim. Gle kako su preobražene u žaru kućice abažura, kraj zida, kraj okna, naše sene i obrisi naših figura. S nogama sediš na divanu, po turski ih pod sobom splete, svejedno – na svetlu i u tami ti vazdan sudiš kao dete. Pričajući - na koncu se zbiše zrnca što ti padoše s vrata. Pogled tvoj je tužan suviše, a reč naivna i umiljata. Reč ljubav tek tebi mogu dati; sve drugo je nevažno, lako, za te – svet ću preimenovati, samo ako ti želiš tako. Možda će čuvstvo blago, tajno tvoj tamni pogled da istoči i tvog srca bogatstvo sjajno?! Zašto li tugom mutiš oči?","Ljubavna poezija"
"S tvojom slikom živim što smeh lije s usti, Gde pucketaju zglavci i zglobovlje kleca, Koja kršeći prste ne želi da pusti I kod koje se gosti i gosti – i jeca. Što na žagor iz gostinske sobe, zvek stakla, I na puckanje klada, na izazov Lista Po pijaninu bi hitro u žaru promakla, Kada kocka zazveči, rozeta zablista. Da se razuzdan, zanet od čaja i galame I zadenuvši pupoljak teški kraj pasa, Sve u šalama, zaplešem k slavi, rub marame Grizući kao muku, bez daha i glasa. Da se, gnječeći ljusku u ruci, progutane Mandarine kriščica sveza – zurim U taj prostor za zastorom, iza, sve sputane Sjajem svećnjaka, u znoju sav u valceru curim.","Ljubavna poezija"
"Frkću konji, zbogom selo drago, krećem na put rastužena lica, a s brežuljka, sa pašnjaka znanog, gleda za mnom drugar čobanica. Sama, pusta, zavijena mukom, maše mala pocrnjelom rukom. Zvrje kola, promiču ljeskari, Traka puta u beskraj se vije, idem, kažu, na velike škole, u čudesni košmar gimnazije. Osta pašnjak i jaganjci brojni i curica, drugar nerazdvojni. Znam, sjediće sama, zagledana u jagode i ševina gnijezda, sjećati se mojih obećanja pod živicom, uz treptanje zvijezda. Pričao sam, nije vajde kriti: Jednom ću se tobom oženiti. Otad prođe konjica godina, čekam listić, njenom rukom pisan, i spremam joj lagariju divnu: Nikada se oženio nisam! Vječno, sjetan, mislio sam na nju, ostah vjeran starom obećanju. Jednog dana, kad se natrag vratim, ko tuđinac, uozbiljen tmurno, već me niko dočekati neće ni u susret potrčati žurno. Sa pašnjaka, zamukloga mukom, niko neće domahnuti rukom. A ja, ipak, predati se neću, iskitiću, kao bajku staru, sjetnu priču o curici plavoj i o njenom voljenom drugaru. U toj priči biću vjeran, mio. Obraduj me, divna lagarijo!","Ljubavna poezija"
"Haj, da mi je, milo drago moje samo jednom da otvorim tebi širom srce ojađeno svoje, ništa drugo poželeo ne bi'! Ništa ne bih ja želeo drugo, do da glavu spustim ti na krilo, i da plačem dugo, vrlo dugo čini mi se, lakše bi mi bilo.","Ljubavna poezija"
"Ti koja imaš ruke nevinije od mojih i koja si mudra kao bezbrižnost. Ti koja umiješ s njegova čela čitati bolje od mene njegovu samoću, i koja otklanjaš spore sjenke kolebanja s njegova lica kao što proljetni vjetar otklanja sjene oblaka koje plove nad brijegom. Ako tvoj zagrljaj hrabri srce i tvoja bedra zaustavljaju bol, ako je tvoje ime počinak njegovim mislima, i tvoje grlo hladovina njegovu ležaju, i noć tvojega glasa voćnjak još nedodirnut olujama. Onda ostani pokraj njega i budi pobožnija od sviju koje su ga ljubile prije tebe. Boj se jeka što se približuju nedužnim posteljama ljubavi. I blaga budi njegovu snu, pod nevidljivom planinom na rubu mora koje huči. Šeći njegovim žalom. Neka te susreću ožalošćene pliskavice. Tumaraj njegovom šumom. Prijazni gušteri neće ti učiniti zla. I žedne zmije koje ja ukrotih pred tobom biti će ponizne. Neka ti pjevaju ptice koje ja ogrijah u noćima oštrih mrazova. Neka te miluje dječak kojega zaštitih od uhoda na pustom drumu. Neka ti miriše cvijeće koje ja zalivah svojim suzama. Ja ne dočekah naljepše doba njegove muškosti. Njegovu plodnost ne primih u svoja njedra koja su pustošili pogledi goniča stoke na sajmovima i pohlepnih razbojnika. Ja neću nikad voditi za ruku njegovu djecu. I priče koje za njih davno pripremih možda ću ispričati plačući malim ubogim medvjedima ostavljenoj crnoj šumi. Ti koja imaš ruke nevinije od mojih, budi blaga njegovu snu koji je ostao bezazlen. Ali mi dopusti da vidim njegovo lice dok na njega budu silazile nepoznate godine. I reci mi katkad nešto o njemu, da ne moram pitati strance koji mi se čude, i susjede koji žale moju strpljivost. Ti koja imaš ruke nevinije od mojih, ostani kraj njegova uzglavlja i budi blaga njegovu snu!","Ljubavna poezija"
"Da uvek zajedno poljupce sanjamo To znam, i to kada u plač brizne. Da mi je ona na koju mislim? Uvek osećam Kad joj noću pokrivač sklizne. Mi se možda nikad nećemo sresti, Tužni putnici, nas dvoje. Al' sam kraj nje kad god zaželim I ona uvek dođe kroz ljubav tuđinke ma koje. Možda joj je budna i crna kosa, Takvu kosu želim. Jaoj, njenu tešku, crnu kosu Koliko puta su donele Plave devojčice u noćima vrelim. Još ću jednom tako zatvoriti oči Pod poljupcem druge žene: Kad i ona tako nekog bude ljubila Zatvorenih očiju Jer više neće moći čekati na mene.","Ljubavna poezija"
"Svet je svakog pun stvorenja, jednom cveća, drugom stenja, jednom žetve i košenja, drugom žela i prošenja, Tebi mladoj mladoženja. Ali koga majka rodi, te mu sudba tako godi da je vredan toj divoti? Izberi po miloj volji, al' ostane l' koji boli, bole nožem tog zakolji, kad mu ŽIVO srce prebi, — kuku Tebi! U dubine morske tami mnoga kaplja tužno čami, val je zove, zrak je mami, svaka rada da se diže te da stiže suncu bliže. Al' tek ona svetla biva što s oblaka padne siva pa je sunčev plam celiva, da se zasja i preliva na divotu sveta živa. Tako su i prosci Tvoji: — ko da bira ko da broji? — Koga takne Tvoja ruka, oko Tvoje kog prosuka, biće vredan toga struka, toga lica, toga guka, tih milina i tih muka, biće vredan, kako ne bi, — blago Tebi! Blago Tebi! Šta ću više? U tu mi se želju zbiše sve ostale želje velje, svaka radost, sve veselje. Za me nema te miline; i kad mi se magla skine zaborava i tamnine sa mladosti i davnine, to su samo pusti seni, — kuku meni! A što kukam? — da sam i ja u tom jatu čelebija, oko Tebe što se vija, pa da me se, u toj četi, Tvoje srce samo seti kad inamo kud odleti, — tad bi bilo kuku-lele! sve bi muke na me sele. Al' ovako, sve jednako, dok se mlađem pehar peni te mu zbori: „Žen' se, ženi dokle ti se svet zeleni!” ja, osaman u seleni, od jeseni do jeseni pevam srcu: mirno veni! Blago meni!","Ljubavna poezija"
"Sve reči sveta koje bih ti dao u isti mah Sve šume Amerike i sve noćne žetve neba I sve što sija i ono što oko ne može da vidi Sav oganj zemlje sa jednom čašom suza Plodno seme prepotopskih vrsta I ruku malog deteta Ali i kada bih ti mogao dati sav kaleidoskop bolova Srce na krstu razuzdanih udova Ogramnu prostirku mučenih ljudi Živih odranih u toku pogubljenja Izrovana groblja nepoznatih ljubavi Sve što prelazi preko podzemnih voda i Kumove Slame Veliku zvezdu uživanja u nekom najbednijem maloumniku Kad bih slikao za tebe taj nejasni pejzaž U kome bih slikao za tebe taj nejasni pejzaž U kome se parovi fotografišu na vašarima I za tebe plaču opevani vetrovi koji moje žice kidaju Đavolja služba večnog Obožavanja Prokletstvo moga tela s mojim duhom Koje vređa budućnost i proklinje prošlost Stvara od svih jecaja automatsku muziku Koju ćeš zaboraviti u ormanu Kada ne bude bilo više slavuja po drveću Zbog silnog im bacanja pred tvoje noge Kada ne bude bilo više dovoljno metafora U jednoj ludoj glavi Da se od njih može načiniti pritiskivač za hartiju Kada ti budeš bila toliko umorna Da već umireš od mog čudovisnog obožavanja tebe Da više neću imati ni glasa ni stomaka ni lice Ni mesta na rukama i nogama za klince da ih zakuješ Kada ljudski glasovi budu U mojim prstima polomili njihovu čašu I moj jezik i moje mastilo budu usahli Kao neka eksperimentalna stanica za međuplanetarne rakete A mora za sobom budu ostavila samo zaslepljujuću belinu soli I to tako dobro da samo sunce bude žedno I svetlost zaigrala po dnu vodeničnog jaza A i ugašeni škriljac i tamni nebeski svod I sva bića za svagda budu iscrpljeni od preobražavanja Izmisliću za tebe ružu","Ljubavna poezija"
"Došao sam tebi kao što reka ide moru Žrtvovao sam jednim potezom i svoj tok i svoje planine Napustio sam zbog tebe svoje prijatelje i svoje detinjstvo Svaka kap vode moga života upila je so tvoje neizmernosti Tvoje sunce uništilo je moju prošlost pretke Ti vladaš nad mojom krvlju nad mojim snovima nad mojim ludilom Dao sam ti sve svoje sećanje kao jednu kovrdzu moje kose Spavam samo u tvojim snegovima Razvalio sam svoju postelju rasterao svoje dobre vile Odrekao sam se već davno svojih legendi U kojima su Rembo Kras i Dikas I Valmor koja plače u ponoći Konopac Nervalov prekinuo se I metak koji je ubio Ljermontova prošao je kroz moje srce Podeljeno tvojim koracima Razvejano tvojim pokretima Ko zaljubljeni vetar neke šume Ja idem za prašinom koja se jutrom goni iz kuće I koja se strpljivo vraća neprimetno u toku čitavog dana Bršljan koji raste a da niko ne primećuje Dok ga ne sakate u njegovoj vernosti Ja sam izlizani kamen silom tvoga stalnog šetanja Stolica koja te čeka na tvome uobičajenom mestu Okno sa koga tvoje čelo gori gledajući u prazno Petparački roman koji govori samo o tebi Otvoreno pismo zaboravljeno pre no što je pročitano Prekinuta rečenica na koju vraćati se nema značaja Trepetanje soba kroz koje se prošlo Parfem koji ostavljaš za sobom A kad izađeš nesrećan sam kao i tvoje ogledalo","Ljubavna poezija"
"Poveriću ti jednu tajnu Vreme si ti Vreme je žena – ono oseća Potrebu da mu se udvara i da se klekne Pred njegove noge kao kad se haljina raširi Vreme je kao kosa beskrajna Očešljana Ogledalo koje dah zamućuje i dah razbistrava Vreme si ti koje spava u zoru kada se budi I kao nož si koji prolazi kroz moje grlo Oh što ne mogu da iskažem Tu neprolaznu moru vremena I najgore je Što je želja beskrajna i neispunjena Ta žeđ oka kad ti koračaš po odaji Ja znam da ne treba razbijati čaroliju Mnogo je gore nego da te osetim stranom Da bežiš sa mislima izvan nas I srcem već u nekom drugom veku Bože moj kako su reči teške A ustvari jeste to Moja ljubav iznad zadovoljstva Moja ljubav Van domašaja današnjeg udarca Ti koja kucaš Na moju slepoočnicu kao časovnik I ako ti ne dišeš gušim se I po mojoj puti kolebaš se I zastaješ svojim stopalom Veliku tajnu hoću da ti kažem Svaka reč Na mojoj usni sirotica je koja prosi Jednu sitnicu za tvoje ruke Stvarčicu koja tami pod tvojim pogledom I zato ja kažem tako često da te volim U nedostatku dovoljno jasnog kristala Izraza koji bi ti stavila sebi oko vrata Ne vređaj se zbog mog prostačkog govora Prosta je voda koja izaziva Taj neprijatni šum u vatri Reći ću ti veliku tajnu Ja ne znam Da govorim o vremenu koje na tebe liči Ja ne znam da govorim o tebi i ja se pravim Kao oni koji vrlo dugo na peronu stanice Mašu rukom pošto su vozovi otišli Šaka se smiruje tek pod novim teretom suza Hoću da ti kažem veliku tajnu Bojim se za tebe Bojim se onoga Što te prati večerom ka prozorima I gestove koje ti činiš Od reči koje se ne izgovaraju Bojim se vremena brzog i laganog Bojim se za tebe Hoću da ti kažem veliku tajnu Zatvori sva vrata Lakše je umreti nego voleti Zato ja sebe mučim životom Ljubavi moja.","Ljubavna poezija"
"Nisam samozvanka – došla sam u dom svoj, Nisam ni služavka – ne treba mi hleba. Strast sam tvoja, nedeljni odmor tvoj, Tvoj dan sedmi, žena sa sedmog neba. Na zemlji, tamo, davali su mi groš, Žrvanj o vratu i kamen u grudima. – Voljeni moj – zar ti je nejasno još? Lasta sam tvoja – duša s krilima!","Ljubavna poezija"
"Ime je tvoje – u ruci ptica, ime je tvoje – na jeziku leda kockica, jedno – jedino micanje usana ime je tvoje – pet slova osama, loptica uhvaćena u letu svom u ustima srebrnog praporca zvon. Kamen bačen u ribnjak, u zovu zajecaće tako kako tebe zovu ko noćnih kopita štropot strmi gromko tvoje ime grmi i kazaće nam ga u slepe oči, zorom zvonko krcnuli oroz. Ime je tvoje – ah ne sroči! Ime je tvoje – poljubac u oči, u nežnu studen kapaka – usne ime je tvoje – poljubac u snegu, izvorski, leden, plav gutljaj pust, s imenom tvojim – san je dubok, gust.","Ljubavna poezija"
"Ja ću te oteti, od svih zemalja, od svih nebesa Zato što mi je šuma kolevka – grob grm skresan Zato što po zemlji na jednoj nozi šećem Zato što o tebi pevam kako niko neće Ja ću te oteti od vremena i noći tamnih Od svih zlatnih zastava, od mećava svih Ključeve ću baciti i pse oterati sa trema Zato što od najvernijeg psa ja sam verna Ja ću te oteti od svih žena – što da uvijam? Nećeš biti ničiji muž, ni ja žena ničija I u poslednjem trenu, uzeću te – ne pričaj! Od onog s kojim Jakov u noći skita Ali dok ti ruke ne skrste na grudima – O prokletstva – u tebi još lude krvi ima: Dva tvoja krila u etru traže lek Tebi je svet – kolevka, a grob – svet.","Ljubavna poezija"
"Nikad te niko neće ovako tesno grliti uznemirenu i belu. Ja sam mornar bez kompasa kome uvek polude lađe. Nikad ti niko neće ovako u krvotok uliti poslednju nežnost celu, ni pronaći u tebi i nadu i beznađe. Nikada više nećeš ovako divno truliti u običnom hotelu, a ne želeti ipak odavde da izađeš. Ti si najukusnija krv sveta koju sam upio hlebom mog mrkog trbuha. Ti si so sa oteklih usana koje smo oljuštili očnjacima i prosuli po mojim bedrima i tvojim dojkama. Ti si najbeskonačnije, najubitačnije nebo kraj mog rumenog uha. Najbesramnija devojka koju sam sreo među ženama. Najstidljivija žena koju sam sreo među devojkama. Kad ti izgovaram ime, usta su mi puna krzna, i tamjana, i cveća, i mesa. U očima mi grme grčevi svetlosti. U temenu se protežu grobovi grbavi. Kad ti izgovaram ime, sav sam popljuvan, i čist, i mek, i grešan, i besan. I polumrtav od ljubavi. Vidiš koliko mi odjednom razrokih zvezda zoblje sa dlana, zubima od zrele zobi. Čuješ kako mi vinogradi štucaju u dzigerici, i seme iz mesa svetluca kao svitac pod čokoćem. Naučio sam da uz tebe ričem, i naričem, i milujem, i drobim. Kad ti izgovaram ime, sav sam ošamućen od sunca, i bezbroj zamorenih reči u ošurenom grlu mi klokoće. Vidiš kako sam ti ovo srce od riđeg cica noktima zakovao za obnaženi levi rever. Pod pazuhom sam ti otkrio toliko mnogo ptica koliko nikad odjednom nije video ovaj beskrilni sever. Hoću da mi zenice pokipe između tvojih trepavica. Da budeš ravna od podavanja i do kostiju prosta od prkosa. Hoću da sva lica, od mrtvačkih sanduka do dečjih kolica, imaju tvoje prve bore oko usana i pege oko nosa. Ovo ti se svetim u ime svih onih koji su te želeli po vozovima, po šetalištima, po bioskopima, a nikad ih nisi dotakla. Ovo sam se nagutao tvoje plave haljine za sve preživele i nedoživele žeđi, za sve što mi se u temenu klati i u ramenima visi. Ti si ono najlepše što sam uselio u oči zelene od stakla, u oči žute od gleđi. Ti si sve ono jesi. I sve ono što nisi. Britvom ću morati da te ljuštim sa sebe, da te do krvi, kao krljušt, skidam. Moraću da te otkidam kao ljušturu školjke uraslu u škrapu krečnu. Jer video sam te svu do stida i mnogo dublje od stida. Jer video sam te večnu, i isprljanu, i mlečnu. Zaboraviću ti usne na trbuhu, kao beduin dve preklane kamile u pustinji bez vode. Sto vekova ću ostati ukopan korenjem u bele peskovite bregove tvog užarenog tla. Sto vekova ću zbog tebe noktima da se krstim i kutnjacima molim. Mesečinu ću kao ražanj u grkljan da zabodem. Sto vekova ću ovako da te volim, užasno da te volim, sav od paperja i sav od zla. Beži zato dok možeš! Ja sam već hiljadu suša ovom krvlju nadojio. Beži! Ja sam već hiljadu potopa ovim mesom potopio. Ja sam Crvenkapa koja večera vukove. Spasavaj se, silazim ti u utrobu kao noćna smena u rudnik srebra. Kad ti izgovaram ime, ja sam i smešan i velik, kao bog koji se u jesen neizlečivo opio, pa skita po vojničkim igrankama, namiguje na ptice i deli okolo svoja poslednja rebra.","Ljubavna poezija"
"U dubini je muk, nemi svet, u ušima mi tišina urla i povičem, ali odgovora nema iz divlje, daleke, ratom omeđene Srbije, a ti si daleko. Glas tvoj kroz snove  dopire – danju srce te dotiče – pa ćutim, dok neke ohole biljke oko mene sa prirodom se mire. Ne znam, kad mogu te ponovo sresti bila si čvrsta, teška, kao poema, i lepa kao svetlost, kao senka, koju i nemo i slepo bi našao, sad si izvan horizonta, očima te tražim, um te iznutra priziva, stvarnost u san je sada pretvorena, utonulo u bunar puberteta ljubomorno pitam: voliš li me još? i da na vrhuncu mladosti jednom supruga ćeš mi biti, – opet se nadam i kad se na budne staze vraćam znam, da jesi. Supruga i družica – samo daleka! Iza tri surovih granica. Već je jesen. Zar me ovde ostavlja? Na poljupce jasna su sećanja; čekajući čudo provodim vreme, dok smrtonosni rojevi zuje iznad mene; diveći se plavetnilu neba tvoje oko sam video, ali postalo je mračno i bombama je padati htelo. Rob sam – uprkos njih živim. Procenio sam postojanje i sve što nadu priziva, i duž puteva duha i granica – do tebe stižem; preko jarkog žara, ako treba i kroz strahote pakla ću se probiti i vratiti; ako treba biću tvrdokoran kao kora drveta, a u stalnoj opasnosti smirenost u zlu odraslih, divljih muškaraca me smiruje i poput hladnog vala: zakon 2×2 me obliva.","Ljubavna poezija"
"Vidiš li, pada mrak, bodljikavom žicom omeđena drvena ograda, baraka lebdi, diže je sumrak. Okvire ropstva lagano prelazi pogled i samo um, samo um, on zna za razapetost žice. Vidiš li, draga, ovde ovako se oslobađa mašta, izmoždenim telima na trenutke smiraj lagani san  donosi i logoraši tada kućama kreću.  Poderani, ošišani robovi u hropcu sna  s vrha Srbije ka skrivenim dolinama doma lete.  Skrivena dolina doma? O, postoji li još dom? Bez pogotka bombe? Zar postoji kao kad smo odvedeni? Stiže li još kući, ko ovde uzdiše ili tamo leži? Reci, gde znaju i za heksametre ima li još doma? Bez znakova, nagađajući red ispod reda, tu u polumraku pišem ovu pesmu kao što živim, pomalo naslepo, preko papira poput gusenice puzeći;  lampu, knjigu, sve su stražari Lagera oduzeli, ni pošte nema, samo se magla na nas spušta. Među crvima i sablastima živi ovde u brdima Francuz,  Poljak, glasni Talijan, odbegli Srbin, setni Jevrej, raskomadana tela ipak jedan život žive tu, – čekaju vesti, topao ženski glas, slobodnu ljudsku sudbinu i čekaju kraj, u magli sakriveno čudo. Ležim na dasci među crvima, obnavljaju se napadi buva, ali armija muva već počiva. Veče je, ropstvo je, vidiš, ponovo kraće za dan, ta i život za jedan dan. Spava logor. Pejzaž je u mesečini i žice su opet napete, i preko prozora se vide, među šumovima noći, na zid naslonjene senke naoružanih stražara. Spava logor, vidiš li, draga, meša se san i java, prevrće se na uskom prostoru ko se preplašeno budi i ponovo usni. Samo sam ja budan, mesto tvog poljupca u ustima mi je ukus napola izgorele cigarete, i ne nailazi san, jer bez tebe već ni umreti ni postojati ne znam.","Ljubavna poezija"
"Odavno se spremam ispričati tebi skrivena sazvežđa moje ljubavi; samo što je bitno, tek u jednoj slici – Ti kao postojanje vrviš u meni, a katkad si tako sigurna i večna kao u kamenu skamenjena školjka. Na noćnom nebu od meseca šarani oblaci među šumovima neuhvatljive snove love. – I još uvek ne znam ti ispričati šta meni znači, kad tokom rada na sebi tvoj zaštitni pogled osećam. Ređam pa odbacujem poređenja prazna. I sutra sve ispočetka smeram, jer toliko vredim koliko i reč u pesmi i dotle, dotle me to grize dok od mene tek kost i kosa ostane. Umorna si i ja osećam, dug je bio dan, – šta još reći? Predmeti se pogledaju i tebe hvale, zazvuči kocka šećera, na sto sitne kapljice meda padaju i kao zlatne kugle sjaje na stolnjaku i prazne čaše same odzvanjaju. Radosne su jer s tobom žive. Možda ću stići kazati kako je kada te čekaju. Polagano senke sna te dotiču, odlete pa ti se do čela primiču, još me pozdravljaš pospanim očima, razvežeš kosu i snovi te pokriju. Miruju duge senke tvojih trepavica i tvoja ruka na mom jastuku, polegla grana breze, ali i ja spavam u tebi, nisi drugi svet. I čujem kako se menjaju tajanstvene, tanke, mudre crte u hladu tvojih dlanova.","Ljubavna poezija"
"Danju je budno skriva obično odijelo. Ono se tako skromno do koljena širi. Ljudi joj vide samo lice bijelo I ruku, što čedno iz rukava viri. Noću, kad sa nje pane haljina svjetloplava I spusti se niz vrata malog stana, Nevinost joj se kroz bijelo ocrtava. I postelja bude od nje obasjana. U snu, kad sa nje sklizi pokrivač bjeličasti. Trnu se zvijezde da sakriju čari njenog lika. Tad joj se oko postelje nadviruju sablasti. To su grješne želje noćnih prolaznika. Među njima se sija samo jedna sjena: Nemirna moja duša, tužna lutalica. Ona nečujno doleti do kreveta njena. I tiho je pokrije, spuštenih trepavica.","Ljubavna poezija"
"Od modrine neba staklo za nju livam, I vezem ga srmom zvijezde ponoćnice. Od bdjenja plamen kujem i okivam, Opaljeno mi je njime tamno lice. I pokrov crni krojim od plašta svoje sjene, Da svjetiljku prekrije kad pođe da spava. U kopreni onoj prepoznat će mene, Lik moj, što ga zora na zid ocrtava. I tugu svoju pretvaram u plavog leptira, Sa očima vlažnim od suza ili rose. U ponoć da oko nje savije lijet mira I umirući utone u mrak njene kose.","Ljubavna poezija"
"Dva tela licem u lice, ponekad su dva vala, a noć je okean. Dva tela, licem u lice, ponekad su dva kamena, a noć je pustinja. Dva tela, licem u lice, ponekad su korenje u noći spleteno. Dva tela, licem u lice, ponekad su noževi, a noć je munja. Dva tela, licem u lice, dve su zvezde koje padaju u prazno nebo.","Ljubavna poezija"
"Moje ruke Otvaraju zavese tvoga bića Odevaju te u drugu nagotu Otkrivaju telo tvoga tela Moje ruke Izmišljaju drugo telo tvoga tela.","Ljubavna poezija"
"Veliku zahvalnost dugujem životu Ne svome već svekolikom Jer ti si žena sveukupna I ništa te ne svodi na tebe samu Spavaj detinjstvo moje – zlatno poverenje moje Na nosiljci u kojoj nam je samo jedno srce Izbegavaj bedu sa licem čoveka Bditi nad tobom znači sanjati da si ti Biti ozbiljan I ništa ne shvatati A da mi se glava razumom osvetli Bio bih samo čovek koji nije u pravu Ja sam budućnost i ništa granica nema A ti me uspavljuj jer nemam sna Mi delimo nerazgovetnu masu Plodova cveća plodova koje pokriva cveće I sunca koje se upliće u noć Kao da je noć Bila zemlja boja Kao da se zelenilo i jesen Rađaju iz inja na granama Kao da se živi koji se nazivaju So zemlje ili svetlost noći Ne mogu praviti da su ono što nisu Ne mogu imati stomak skromniji Grudi pristojne ljupke predusretljive I ruke uporne na radu milovanja Gde si to ti ja živim – živeo sam živeću Ja stvaram stvorio sam te pa i izmeniću te A ipak za tebe sam samo dete bez smisla Izmislio sam te ja","Ljubavna poezija"
"Volim te za sve žene koje nisam upoznao Volim te za sva vremena u kojima nisam živeo Zbog mirisa velike pučine i mirisa toplog hleba Zbog snega što se topi i prvih cvetova Zbog čednih životinja kojih se čovek ne plaši Volim te zbog voljenja Volim te zbog svih žena koje nisam voleo Jedino u tebi ja se dobro vidim Bez tebe ne vidim ništa nego široku pustoš Između nekad i danas Postojale su sve te smrti što sam ih ostavio iza plota Nisam mogao probiti zid svog ogledala Morao sam učiti život slovo po slovo Kako se zaboravlja Volim te zbog tvoje mudrosti koja nije moja Zbog zdravlja Volim te uprkos svim obmanama Zbog tog besmrtnog srca što ga ne zadržavam Ti misliš da si sumnja a nisi nego razum Ti si veliko sunce što mi na glavu seda Kad sam siguran u sebe samoga","Ljubavna poezija"
"Hoću samo da te volim Oluja ispunjava dolinu Jedna riba reku. Stvorih te po meri svoje samoće Čitav svet da se sakrijemo Dane i noći da bismo se razumeli. Da ništa više ne vidim u tvojim očima Osim onoga što mislim o tebi I o jednom svetu nalik na tvoj lik. I o danima i noćima Upravljenim tvojim veđama.","Ljubavna poezija"
"Ona je prisutna na mojim trepavicama I njene kose su u mojoj kosi, Ona oblike mojih ruku nosi I ima mojih očiju boju i plamen, Ona uranja u moju senku Kao u nebo kamen. Njene oči su uvek otvorene I zbog toga ne mogu da zaspim. Jarka svetlost njenih snova čini Da se ispare sunce u visini, Da se smejem i plačem dok smeh je sve veći, I da govorim a nemam šta reći.","Ljubavna poezija"
"Volim te Ne samo zbog toga što ti jesi Nego i zbog toga šta sam ja Kad sam s tobom. Volim te Ne samo zbog onog Što si učinila od sebe, Nego i zbog toga Što činiš od mene. Volim te Zbog onog dela mene Koji ti iznosiš na videlo. Volim te Jer stavljaš ruku Na moje, brigama pretrpano srce, I prelaziš preko Svih ludosti i slabosti Kojima ne možeš pomoći, Dok čame u magli, A ti ih izvodiš na svetlo. Svu tu moju predivnu imovinu U koju se niko pre nije Dovoljno duboko zagledao Da je pronađe. Volim te Jer mi pomažeš Da iz nabacane hrpe svog života Izgradim: Ne krčmu, Već hram Da u delima svakodnevnim Ne slušam prekor Već pesmu. Volim te Volim te Jer si učinila više Nego što bi ikada iko mogao Da učini dobrim, Više, nego što bi me ma koji usud Mogao usrećiti. Bez reči, Bez dodira, Bez znaka. Učinila si sve – Naprosto onim što jesi; Možda to, na kraju, I jeste ono Šta znači – biti prijatelj.","Ljubavna poezija"
"Jednom u gradu ko zna kom Ti ćeš imati topli dom I prozor s vidicima bez dna i sobe pune dečjeg sna. A ja, ne pitaj, o ja ću tada prestati već da budem mlad. I ako te sretnem bilo gde neće nam biti kao pre. Jednom u gradu ko zna kom svetleće u noći tvoj topli dom.","Ljubavna poezija"
"Pogledah ti oči misleći na tvoju dušu. Beo oleander. Pogledah ti oči misleći na tvoja usta. Rumen oleander. Pogledah ti oči – bila si mrtva. Crn oleander.","Ljubavna poezija"
"Znaš, bilo je mnogo dobro. Bilo je, bolje nego bilo šta. Bilo je, kao nešto, što možemo da podignemo, držimo, gledamo i onda se smejemo, zbog toga. Bili smo na Mesecu. Bili smo u Mesecu, imali smo ga. Bili smo u vrtu, bili smo u beskrajnom ponoru. Nigde nema takvog mesta. Bilo je duboko, i svetlo, i visoko. Primaklo se tako blizu ludila, smejali smo se bezumno. Tvoj smeh i moj. Pamtim kad su tvoje oči, glasno rekle volim, sada, dok se ovi zidovi, tako nečujno ljuljaju.","Ljubavna poezija"
"Svake te noći sanjam, Tvoj blagi pozdrav mi leti. Ja glasno plačući padam Pred slatke nožice ti. Ti bolno gledaš na me I setno mašeš glavom, I kaplje bisernih suza U oku sinu ti plavom. Grančicu čempresa pružaš, Reč neku šapćeš mi tijo. Prenem se, grančice nema, Nit pamtim tvoj šapat mio.","Ljubavna poezija"
"Pre neg napustim tvoj kraj, ti mi moje srce daj, il kad samotna mi grud, pa sa njime nemam kud, ti ga uzmi i uz to Ζωή μου, σᾶς ἀγαπῶ. Tih vitica nežnih krak, što ga njiše lahor lak, i tih veđa čarnih sloj, ko okvir za obraz tvoj, i to oko krotko, o, Ζωή μου, σᾶς ἀγαπῶ. I tih usta slatkih luk, i gizdavi vitki struk, i bokori cveća tog, tog volenja rečitog! Za svu radost, i sve zlo Ζωή μου, σᾶς ἀγαπῶ. Atinjanko, idem sad, pa pomisli na me kad. U Stambol me vodi put, al srce mi uz tvoj skut. Ja te ljubi, makar mro: Ζωή μου, σᾶς ἀγαπῶ.","Ljubavna poezija"
"Kako da te nazovem, kad sred sumraka, snatreći, večernje zvezde lepih ti očiju, diveći se, moje gledaju oči, kao da ih sad vide prvi put... Te zvezde, čiji je svaki zrak po jedan potok ljubavi, koji teče ka moru duše moje kako da te nazovem? Kako da te nazovem, kad mi dobaciš pogled svoj, taj pitomi golub, čije je svako pero po jedna maslinova grana mira i čiji je dodir tako dobar! Zato što je mekši od svile i od jastuka u kolevci kako da te nazovem? Kako da te nazovem, kad zasviraš svojim glasom. Te glasove da čuju suva stabla usred zime prolistala bi ponovo zelena misleći, to je već proleće, davno očekivani njihov spasilac, a slavuj peva: kako da te nazovem? Kako da te nazovem kad mi usne dodirnu tvojih usana plameni rubin – kamen, kad u vatri poljupca stope se naše duše, kao u zoru dan i noć, a svet nestane pred nama, nestaje za mene vreme i sva tvoja tajanstvena blaženstva večnost rasipa po meni – kako da te nazovem? Kako da te nazovem, slatka majko moje sreće, vilinska devojko vizije koja se dotiče neba, najsmelije moje nade zastiđuješ svojom stvarnošću, moje duše jedino blago vrednije od celoga sveta, slatka, moja lepa, mlada suprugo, kako da te nazovem?","Ljubavna poezija"
"Kada kročismo, znaš li, U ovaj jezerski hlad, Vreme za milost ne haje, Već dve godine je od tad. Popodne, sećam se, riše Smešak jesenskog dana, Dok ćuv pitomi njiše Zlatne odore grana. Kao i sada, u jezeru Nebo se kupalo vedro Dok zaneseni čun Njihaše voda štedro. Još tada sve ovo milje Snatrio sam veće, Poljuba izobilje Što mi na usne sleće. Dve godine i vreme Odnese mnogo tog, Ne tužim, nije mi breme Jer dobih od njega zalog. Tebe sam tada upoznao, Đerdanu mojih nada, Za koju odmah bih dao Sve što sam im'o do tada. Ostanimo još malo ovde, Gde tako patih onomad, Sve dok ne nađoh zvezde Te naš blagosti sklad!","Ljubavna poezija"
"Ja te volim kao noći drugo lice, O posudo tuge, o ti ćutalice I sve više tvoj sam što bežiš od mene, I s podsmehom većim, sazvežđu, opsene, Umnožavaš prostor koji mi razdvaja Opružene ruke od plavih beskraja. Polazim u napad, na juriše tmurne, Kao na leš dragi kad zbor crva jurne, I sve obožavam, o zveri svirepa! Do hladnoće kojom većma si mi lepa!","Ljubavna poezija"